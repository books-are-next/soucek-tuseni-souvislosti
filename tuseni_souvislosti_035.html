<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="METEORITY PODIVNÉ, ZNEUZNANÉ A&nbsp;PODNĚTNÉ&nbsp;">
    <meta name="apple-mobile-web-app-capable" content="yes">
    <title>METEORITY PODIVNÉ, ZNEUZNANÉ A&nbsp;PODNĚTNÉ</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Ludvík Souček: Tušení souvislosti">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Tušení souvislosti">
    <meta property="og:title" content="Tušení souvislosti">
    <meta property="og:type" content="book">
    <meta property="og:book:author" content="Ludvík Souček">
    <meta property="twitter:title" content="Ludvík Souček: Tušení souvislosti">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./tuseni_souvislosti_016.html">
    <link rel="next" href="./tuseni_souvislosti_038.html">
    <meta name="nb-order" content="7">
    <link rel="self" href="tuseni_souvislosti_035.html">
    <meta name="nb-identifier" content="soucek-tuseni-souvislosti-b33ab89">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10809" data-nb-chars="72962">
    <nav role="doc-toc">
      <ul class="plain section">
        <ul class="plain section">
          <li><a href="tuseni_souvislosti_005.html">CITÁTY</a></li>
          <li><a href="tuseni_souvislosti_006.html">POSUNOVÁNÍ HRANIC</a></li>
          <li><a href="tuseni_souvislosti_008.html">PROUTEK CÍSAŘE YÜ A DRAČÍ ŽÍLY </a></li>
          <li><a href="tuseni_souvislosti_012.html">MAMUTI MAJÍ STÁLE CO ŘÍCI</a></li>
          <li><a href="tuseni_souvislosti_016.html">HROZBA MAGNETICKÉHO POLE </a></li>
          <li><a href="tuseni_souvislosti_035.html">METEORITY PODIVNÉ, ZNEUZNANÉ A PODNĚTNÉ </a></li>
          <li><a href="tuseni_souvislosti_038.html">OD ZMIZELÝCH LODÍ K JINÝM VESMÍRŮM </a></li>
        </ul>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tuseni_souvislosti_016.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="5" data-nb-chars="39"><span class="idea" data-nb-ref-number="1" id="idea1" data-nb-words="5" data-nb-chars="39">METEORITY PODIVNÉ, ZNEUZNANÉ A&nbsp;PODNĚTNÉ</span></h1>
        <section>
          <blockquote class="chunk" data-nb-ref-number="2" data-nb-words="17" data-nb-chars="119"><span class="idea" data-nb-ref-number="2" id="idea2" data-nb-words="17" data-nb-chars="119"><p>Jedním z&nbsp;nejsmutnějších závěrů, plynoucích z&nbsp;dějin vědy, jsou dlouhá časová zpoždění mezi myšlenkou a&nbsp;jejím uplatněním.</p></span></blockquote>
          <p class="chunk" data-nb-ref-number="3" data-nb-words="3" data-nb-chars="14"><span class="idea" data-nb-ref-number="3" id="idea3" data-nb-words="3" data-nb-chars="14">JOHN D. BERNAL</span></p>
          <blockquote class="chunk" data-nb-ref-number="4" data-nb-words="15" data-nb-chars="100"><span class="idea" data-nb-ref-number="4" id="idea4" data-nb-words="15" data-nb-chars="100"><p>Vesmír je&nbsp;nejen podivnější, než si&nbsp;myslíme; je&nbsp;dokonce podivnější, než si&nbsp;vůbec dovedeme představit.</p></span></blockquote>
          <p class="chunk" data-nb-ref-number="5" data-nb-words="4" data-nb-chars="16"><span class="idea" data-nb-ref-number="5" id="idea5" data-nb-words="4" data-nb-chars="16">J. B. S. HALDANE</span></p>
        </section>
        <section>
          <p class="chunk" data-nb-ref-number="6" data-nb-words="86" data-nb-chars="587"><span class="idea" data-nb-ref-number="6" id="idea6" data-nb-words="86" data-nb-chars="587">Pro lovce nespočetných a&nbsp;málokdy zcela průkazných indicií z&nbsp;dávné minulosti lidstva je&nbsp;vysloveně odstrašujícím případem a&nbsp;varováním tunguzská katastrofa, čtenářům jistě dobře známá. Pro upamatování: dne 30. června 1908 v&nbsp;07 hodin 17 minut místního času prolétlo nad Sibiří žhavé těleso, popisované některými svědky jako „trubka“ nebo „kláda“, dopadlo o&nbsp;jedenáct vteřin později do&nbsp;oblasti severně od&nbsp;faktorie Vanovary v&nbsp;povodí Kamenné Tunguzky (60° 55’ s. š., 101° 57’ v. d.) způsobilo značné zpustošení širého okolí. Zájemci naleznou podrobnosti v&nbsp;odborném nebo populárně vědeckém tisku.</span></p>
          <p class="chunk" data-nb-ref-number="7" data-nb-words="70" data-nb-chars="494"><span class="idea" data-nb-ref-number="7" id="idea7" data-nb-words="70" data-nb-chars="494">Jde tedy o&nbsp;událost například proti hypotetické zkáze Atlantidy planetkou A&nbsp;velmi nedávnou, necelých sedmdesát let starou, jejímuž vysvětlení se&nbsp;věnovalo množství kvalifikovaných odborníků ve&nbsp;svých pracovnách i&nbsp;na místě samém. Byli vyzbrojeni potřebnými vědomostmi a&nbsp;záhy i&nbsp;moderními přístroji, znali cenu dostatečné míry sebekritiky. Oblast výbuchu byla sice trochu pozdě (první Kulikova výprava se&nbsp;na&nbsp;místo v&nbsp;pravém slova smyslu prosekala teprve roku 1927), ale přece jen dokonale prozkoumána.</span></p>
          <p class="chunk" data-nb-ref-number="8" data-nb-words="89" data-nb-chars="571"><span class="idea" data-nb-ref-number="8" id="idea8" data-nb-words="89" data-nb-chars="571">Data a&nbsp;poznatky, nasbírané za&nbsp;padesát let, umožnily třem sovětským matematikům, Korobelnikovovi, Čiškonovi a&nbsp;Šuršalovovi (<em>Acta Cosmonautica</em> 3, 615, 1976), odvodit roku 1976 model pádu. Na&nbsp;ploše 2150 km2 bylo balistickými vlnami zničeno 60 tisíc stromů. Obrys zničené tajgy není kruhový, ale má&nbsp;tvar rozepjatého motýla, širokého 75 km&nbsp;a&nbsp;dlouhého 50 km. K&nbsp;výbuchu došlo ve&nbsp;výšce 6,5 km&nbsp;nad tajgou a&nbsp;dráha tělesa svírala s&nbsp;povrchem Země úhel 40° (při dopadu). Celková energie výbuchu a&nbsp;balistických vln byla asi 9,5 Mtun, což je&nbsp;ekvivalent velkorážové termonukleární nálože.</span></p>
          <p class="chunk" data-nb-ref-number="9" data-nb-words="36" data-nb-chars="279"><span class="idea" data-nb-ref-number="9" id="idea9" data-nb-words="36" data-nb-chars="279">Měli bychom tedy zdánlivé právo očekávat jisté sjednocení duchů na&nbsp;nejpřijatelnější domněnce nebo alespoň na&nbsp;skupině domněnek, na&nbsp;výchozí pracovní hypotéze, prokázané experimenty, průzkumem, vyhodnocením zpráv svědků (jichž bylo více než dost), seizmografických záznamů atd. atd.</span></p>
          <p class="chunk" data-nb-ref-number="10" data-nb-words="51" data-nb-chars="337"><span class="idea" data-nb-ref-number="10" id="idea10" data-nb-words="51" data-nb-chars="337">To&nbsp;je&nbsp;teorie&nbsp;– podle Goetha šedivá, zatímco žití strom se&nbsp;prý zelená. Opak ovšem bývá pravdou. Každá teorie je&nbsp;nádherným a&nbsp;slibným drahokamem, skrývajícím kazy a&nbsp;rozpory praxe. Slibuje modré z&nbsp;nebe, okouzluje perspektivami&nbsp;– v&nbsp;tomto případě jednotným názorem odborníků na&nbsp;výjimečný přírodní úkaz. Žití strom poskytuje střízlivější obraz.</span></p>
          <p class="chunk" data-nb-ref-number="11" data-nb-words="17" data-nb-chars="124"><span class="idea" data-nb-ref-number="11" id="idea11" data-nb-words="17" data-nb-chars="124">Redakce známého sovětského časopisu <em>Priroda</em> se&nbsp;nedávno rozhodla sestavit přehled hypotéz, který zkráceně a&nbsp;po úpravě cituji.</span></p>
        </section>
        <section>
          <p class="chunk" data-nb-ref-number="12" data-nb-words="8" data-nb-chars="78"><span class="idea" data-nb-ref-number="12" id="idea12" data-nb-words="8" data-nb-chars="78">První skupinu tvoří hypotézy, předpokládající působení inteligentních bytostí:</span></p>
          <p class="chunk" data-nb-ref-number="13" data-nb-words="6" data-nb-chars="46"><span class="idea" data-nb-ref-number="13" id="idea13" data-nb-words="6" data-nb-chars="46">1. Atomový výbuch marťanského kosmoletu (1946)</span></p>
          <p class="chunk" data-nb-ref-number="14" data-nb-words="7" data-nb-chars="55"><span class="idea" data-nb-ref-number="14" id="idea14" data-nb-words="7" data-nb-chars="55">2. Meziplanetární loď, brzdící raketovými motory (1950)</span></p>
          <p class="chunk" data-nb-ref-number="15" data-nb-words="9" data-nb-chars="46"><span class="idea" data-nb-ref-number="15" id="idea15" data-nb-words="9" data-nb-chars="46">3. Odlet lodi po&nbsp;krátkém pobytu na&nbsp;Zemi (1955)</span></p>
          <p class="chunk" data-nb-ref-number="16" data-nb-words="6" data-nb-chars="30"><span class="idea" data-nb-ref-number="16" id="idea16" data-nb-words="6" data-nb-chars="30">4. Přílet lodi z&nbsp;Venuše (1958)</span></p>
          <p class="chunk" data-nb-ref-number="17" data-nb-words="9" data-nb-chars="53"><span class="idea" data-nb-ref-number="17" id="idea17" data-nb-words="9" data-nb-chars="53">5. Kosmická loď s&nbsp;měděnými vodiči a&nbsp;polovodiči (1958)</span></p>
          <p class="chunk" data-nb-ref-number="18" data-nb-words="7" data-nb-chars="46"><span class="idea" data-nb-ref-number="18" id="idea18" data-nb-words="7" data-nb-chars="46">6. Průzkumná automatická sonda z&nbsp;Venuše (1959)</span></p>
          <p class="chunk" data-nb-ref-number="19" data-nb-words="10" data-nb-chars="57"><span class="idea" data-nb-ref-number="19" id="idea19" data-nb-words="10" data-nb-chars="57">7. Raketa s&nbsp;tryskami, jež určily tvar tlakové vlny (1960)</span></p>
          <p class="chunk" data-nb-ref-number="20" data-nb-words="6" data-nb-chars="41"><span class="idea" data-nb-ref-number="20" id="idea20" data-nb-words="6" data-nb-chars="41">8. Jaderný výbuch neznámého původu (1960)</span></p>
          <p class="chunk" data-nb-ref-number="21" data-nb-words="4" data-nb-chars="24"><span class="idea" data-nb-ref-number="21" id="idea21" data-nb-words="4" data-nb-chars="24">9. Létající talíř (1961)</span></p>
          <p class="chunk" data-nb-ref-number="22" data-nb-words="8" data-nb-chars="54"><span class="idea" data-nb-ref-number="22" id="idea22" data-nb-words="8" data-nb-chars="54">10. Paprsek laseru, vyslaný ze&nbsp;souhvězdí Labutě (1964)</span></p>
          <p class="chunk" data-nb-ref-number="23" data-nb-words="11" data-nb-chars="70"><span class="idea" data-nb-ref-number="23" id="idea23" data-nb-words="11" data-nb-chars="70">11. Kosmická loď, která na&nbsp;Zem dopravila yettiho, sněžného muže (1965)</span></p>
          <p class="chunk" data-nb-ref-number="24" data-nb-words="7" data-nb-chars="56"><span class="idea" data-nb-ref-number="24" id="idea24" data-nb-words="7" data-nb-chars="56">12. Relativistický kosmolet, cestující proti času (1965)</span></p>
          <p class="chunk" data-nb-ref-number="25" data-nb-words="6" data-nb-chars="42"><span class="idea" data-nb-ref-number="25" id="idea25" data-nb-words="6" data-nb-chars="42">13. Srážka několika kosmických lodí (1966)</span></p>
          <p class="chunk" data-nb-ref-number="26" data-nb-words="5" data-nb-chars="42"><span class="idea" data-nb-ref-number="26" id="idea26" data-nb-words="5" data-nb-chars="42">14. Havárie manévrujícího kosmoletu (1967)</span></p>
        </section>
        <section>
          <p class="chunk" data-nb-ref-number="27" data-nb-words="3" data-nb-chars="25"><span class="idea" data-nb-ref-number="27" id="idea27" data-nb-words="3" data-nb-chars="25">Hypotézy kolem antihmoty:</span></p>
          <p class="chunk" data-nb-ref-number="28" data-nb-words="4" data-nb-chars="27"><span class="idea" data-nb-ref-number="28" id="idea28" data-nb-words="4" data-nb-chars="27">1. Pád antimeteoritu (1947)</span></p>
          <p class="chunk" data-nb-ref-number="29" data-nb-words="6" data-nb-chars="41"><span class="idea" data-nb-ref-number="29" id="idea29" data-nb-words="6" data-nb-chars="41">2. Anihilace antihmoty v&nbsp;atmosféře (1958)</span></p>
          <p class="chunk" data-nb-ref-number="30" data-nb-words="8" data-nb-chars="61"><span class="idea" data-nb-ref-number="30" id="idea30" data-nb-words="8" data-nb-chars="61">3. Rozpad kosmického tělesa, podobného planetě Faethón (1959)</span></p>
          <p class="chunk" data-nb-ref-number="31" data-nb-words="8" data-nb-chars="56"><span class="idea" data-nb-ref-number="31" id="idea31" data-nb-words="8" data-nb-chars="56">4. Dopad kousku hmoty supertěžké trpasličí hvězdy (1966)</span></p>
          <p class="chunk" data-nb-ref-number="32" data-nb-words="10" data-nb-chars="64"><span class="idea" data-nb-ref-number="32" id="idea32" data-nb-words="10" data-nb-chars="64">5. Dopad normálního meteoritu s&nbsp;malou družicí z&nbsp;antihmoty (1968)</span></p>
          <p class="chunk" data-nb-ref-number="33" data-nb-words="8" data-nb-chars="47"><span class="idea" data-nb-ref-number="33" id="idea33" data-nb-words="8" data-nb-chars="47">6. Přeměna času, prostoru atd. v&nbsp;energii (1969)</span></p>
        </section>
        <section>
          <p class="chunk" data-nb-ref-number="34" data-nb-words="2" data-nb-chars="20"><span class="idea" data-nb-ref-number="34" id="idea34" data-nb-words="2" data-nb-chars="20">Náboženské hypotézy:</span></p>
          <p class="chunk" data-nb-ref-number="35" data-nb-words="9" data-nb-chars="56"><span class="idea" data-nb-ref-number="35" id="idea35" data-nb-words="9" data-nb-chars="56">1. Sestoupení evenského boha Agdy (Oglua) na&nbsp;Zemi (1908)</span></p>
          <p class="chunk" data-nb-ref-number="36" data-nb-words="5" data-nb-chars="31"><span class="idea" data-nb-ref-number="36" id="idea36" data-nb-words="5" data-nb-chars="31">2. Přelet ohnivého draka (1908)</span></p>
          <p class="chunk" data-nb-ref-number="37" data-nb-words="7" data-nb-chars="46"><span class="idea" data-nb-ref-number="37" id="idea37" data-nb-words="7" data-nb-chars="46">3. Opakování katastrofy Sodomy a&nbsp;Gomory (1950)</span></p>
        </section>
        <section>
          <p class="chunk" data-nb-ref-number="38" data-nb-words="2" data-nb-chars="22"><span class="idea" data-nb-ref-number="38" id="idea38" data-nb-words="2" data-nb-chars="22">Hypotézy geofyzikální:</span></p>
          <p class="chunk" data-nb-ref-number="39" data-nb-words="8" data-nb-chars="54"><span class="idea" data-nb-ref-number="39" id="idea39" data-nb-words="8" data-nb-chars="54">1. Výbuch jednoho nebo několika kulových blesků (1908)</span></p>
          <p class="chunk" data-nb-ref-number="40" data-nb-words="4" data-nb-chars="31"><span class="idea" data-nb-ref-number="40" id="idea40" data-nb-words="4" data-nb-chars="31">2. Neobvyklé zemětřesení (1908)</span></p>
          <p class="chunk" data-nb-ref-number="41" data-nb-words="4" data-nb-chars="30"><span class="idea" data-nb-ref-number="41" id="idea41" data-nb-words="4" data-nb-chars="30">3. Japonská dělostřelba (1908)</span></p>
          <p class="chunk" data-nb-ref-number="42" data-nb-words="5" data-nb-chars="37"><span class="idea" data-nb-ref-number="42" id="idea42" data-nb-words="5" data-nb-chars="37">4. Uragán, doprovázený požárem (1928)</span></p>
          <p class="chunk" data-nb-ref-number="43" data-nb-words="8" data-nb-chars="55"><span class="idea" data-nb-ref-number="43" id="idea43" data-nb-words="8" data-nb-chars="55">5. Katastrofa továrny na&nbsp;výrobu umělých diamantů (1958)</span></p>
          <p class="chunk" data-nb-ref-number="44" data-nb-words="8" data-nb-chars="50"><span class="idea" data-nb-ref-number="44" id="idea44" data-nb-words="8" data-nb-chars="50">6. Výbuch obrovského mračna komárů a&nbsp;típlic (1960)</span></p>
          <p class="chunk" data-nb-ref-number="45" data-nb-words="7" data-nb-chars="53"><span class="idea" data-nb-ref-number="45" id="idea45" data-nb-words="7" data-nb-chars="53">7. Výboj ionosféry, vyvolaný dopadem meteoritu (1962)</span></p>
          <p class="chunk" data-nb-ref-number="46" data-nb-words="8" data-nb-chars="50"><span class="idea" data-nb-ref-number="46" id="idea46" data-nb-words="8" data-nb-chars="50">8. Výbuch zemního plynu po&nbsp;dopadu meteoritu (1962)</span></p>
          <p class="chunk" data-nb-ref-number="47" data-nb-words="7" data-nb-chars="46"><span class="idea" data-nb-ref-number="47" id="idea47" data-nb-words="7" data-nb-chars="46">9. Kataklyzma v&nbsp;protilehlé oblasti Země (1964)</span></p>
          <p class="chunk" data-nb-ref-number="48" data-nb-words="7" data-nb-chars="53"><span class="idea" data-nb-ref-number="48" id="idea48" data-nb-words="7" data-nb-chars="53">10. Výbuch bahenního plynu, zapáleného bleskem (1967)</span></p>
        </section>
        <section>
          <p class="chunk" data-nb-ref-number="49" data-nb-words="2" data-nb-chars="22"><span class="idea" data-nb-ref-number="49" id="idea49" data-nb-words="2" data-nb-chars="22">Meteoritické hypotézy:</span></p>
          <p class="chunk" data-nb-ref-number="50" data-nb-words="5" data-nb-chars="39"><span class="idea" data-nb-ref-number="50" id="idea50" data-nb-words="5" data-nb-chars="39">1. Exploze skupinového meteoritu (1908)</span></p>
          <p class="chunk" data-nb-ref-number="51" data-nb-words="9" data-nb-chars="61"><span class="idea" data-nb-ref-number="51" id="idea51" data-nb-words="9" data-nb-chars="61">2. Pád obrovského meteoritu do&nbsp;povodí Kamenné Tunguzky (1922)</span></p>
          <p class="chunk" data-nb-ref-number="52" data-nb-words="8" data-nb-chars="52"><span class="idea" data-nb-ref-number="52" id="idea52" data-nb-words="8" data-nb-chars="52">3. Vzdušná exploze meteoritu s&nbsp;tlakovou vlnou (1925)</span></p>
          <p class="chunk" data-nb-ref-number="53" data-nb-words="9" data-nb-chars="50"><span class="idea" data-nb-ref-number="53" id="idea53" data-nb-words="9" data-nb-chars="50">4. Dopad meteoritu v&nbsp;podobě střepin a&nbsp;plynů (1927)</span></p>
          <p class="chunk" data-nb-ref-number="54" data-nb-words="11" data-nb-chars="57"><span class="idea" data-nb-ref-number="54" id="idea54" data-nb-words="11" data-nb-chars="57">5. Průlet meteoru po&nbsp;tečně a&nbsp;jeho odlet do&nbsp;vesmíru (1929)</span></p>
          <p class="chunk" data-nb-ref-number="55" data-nb-words="8" data-nb-chars="55"><span class="idea" data-nb-ref-number="55" id="idea55" data-nb-words="8" data-nb-chars="55">6. Srážka s&nbsp;kompaktním mračnem kosmického prachu (1932)</span></p>
          <p class="chunk" data-nb-ref-number="56" data-nb-words="7" data-nb-chars="50"><span class="idea" data-nb-ref-number="56" id="idea56" data-nb-words="7" data-nb-chars="50">7. Dopad železoniklového meteoritu do&nbsp;bahna (1939)</span></p>
          <p class="chunk" data-nb-ref-number="57" data-nb-words="9" data-nb-chars="62"><span class="idea" data-nb-ref-number="57" id="idea57" data-nb-words="9" data-nb-chars="62">8. Vznik meteoritického kráteru, jenž se&nbsp;naplnil bahnem (1949)</span></p>
          <p class="chunk" data-nb-ref-number="58" data-nb-words="11" data-nb-chars="70"><span class="idea" data-nb-ref-number="58" id="idea58" data-nb-words="11" data-nb-chars="70">9. Meteorit neobvyklého složení, např. z&nbsp;ledu (1958) nebo sněhu (1975)</span></p>
          <p class="chunk" data-nb-ref-number="59" data-nb-words="6" data-nb-chars="48"><span class="idea" data-nb-ref-number="59" id="idea59" data-nb-words="6" data-nb-chars="48">10. Balistická vlna přeletujícího meteoru (1958)</span></p>
          <p class="chunk" data-nb-ref-number="60" data-nb-words="10" data-nb-chars="62"><span class="idea" data-nb-ref-number="60" id="idea60" data-nb-words="10" data-nb-chars="62">11. Déšť žhavých meteoritů, jenž vytvořil v&nbsp;půdě dutiny (1959)</span></p>
          <p class="chunk" data-nb-ref-number="61" data-nb-words="10" data-nb-chars="62"><span class="idea" data-nb-ref-number="61" id="idea61" data-nb-words="10" data-nb-chars="62">12. Balistická vlna meteoritu, jenž se&nbsp;nad zemí odpařil (1959)</span></p>
          <p class="chunk" data-nb-ref-number="62" data-nb-words="8" data-nb-chars="65"><span class="idea" data-nb-ref-number="62" id="idea62" data-nb-words="8" data-nb-chars="65">13. Bouřlivé odpaření (tepelná exploze) ledového meteoritu (1960)</span></p>
          <p class="chunk" data-nb-ref-number="63" data-nb-words="7" data-nb-chars="51"><span class="idea" data-nb-ref-number="63" id="idea63" data-nb-words="7" data-nb-chars="51">14. Postupný rozpad meteoritu tlakem vzduchu (1964)</span></p>
          <p class="chunk" data-nb-ref-number="64" data-nb-words="7" data-nb-chars="44"><span class="idea" data-nb-ref-number="64" id="idea64" data-nb-words="7" data-nb-chars="44">15. Průlet jasného bolidu nad Dánskem (1908)</span></p>
          <p class="chunk" data-nb-ref-number="65" data-nb-words="6" data-nb-chars="39"><span class="idea" data-nb-ref-number="65" id="idea65" data-nb-words="6" data-nb-chars="39">16. Dopad meteoritu u&nbsp;Filimonova (1908)</span></p>
          <p class="chunk" data-nb-ref-number="66" data-nb-words="7" data-nb-chars="37"><span class="idea" data-nb-ref-number="66" id="idea66" data-nb-words="7" data-nb-chars="37">17. Dopad meteoritu k&nbsp;řece Keť (1948)</span></p>
          <p class="chunk" data-nb-ref-number="67" data-nb-words="9" data-nb-chars="49"><span class="idea" data-nb-ref-number="67" id="idea67" data-nb-words="9" data-nb-chars="49">18. Meteorit se&nbsp;po&nbsp;dopadu odrazil k&nbsp;severu (1958)</span></p>
          <p class="chunk" data-nb-ref-number="68" data-nb-words="11" data-nb-chars="70"><span class="idea" data-nb-ref-number="68" id="idea68" data-nb-words="11" data-nb-chars="70">19. Železný meteorit, rozpadlý v&nbsp;prach, který ve&nbsp;vzduchu shořel (1958)</span></p>
          <p class="chunk" data-nb-ref-number="69" data-nb-words="8" data-nb-chars="52"><span class="idea" data-nb-ref-number="69" id="idea69" data-nb-words="8" data-nb-chars="52">20. Dopad kamenného meteoritu u&nbsp;potoka Čurgim (1959)</span></p>
          <p class="chunk" data-nb-ref-number="70" data-nb-words="7" data-nb-chars="57"><span class="idea" data-nb-ref-number="70" id="idea70" data-nb-words="7" data-nb-chars="57">21. Zkázu způsobil elektrostatický náboj meteoritu (1959)</span></p>
          <p class="chunk" data-nb-ref-number="71" data-nb-words="7" data-nb-chars="44"><span class="idea" data-nb-ref-number="71" id="idea71" data-nb-words="7" data-nb-chars="44">22. Srážka dvou meteoritů v&nbsp;atmosféře (1959)</span></p>
          <p class="chunk" data-nb-ref-number="72" data-nb-words="8" data-nb-chars="55"><span class="idea" data-nb-ref-number="72" id="idea72" data-nb-words="8" data-nb-chars="55">23. Srážka částí rozpadlého meteoritu ve&nbsp;vzduchu (1959)</span></p>
          <p class="chunk" data-nb-ref-number="73" data-nb-words="9" data-nb-chars="70"><span class="idea" data-nb-ref-number="73" id="idea73" data-nb-words="9" data-nb-chars="70">24. Destrukce způsobená nestabilností lesa při dopadu meteoritu (1960)</span></p>
          <p class="chunk" data-nb-ref-number="74" data-nb-words="9" data-nb-chars="60"><span class="idea" data-nb-ref-number="74" id="idea74" data-nb-words="9" data-nb-chars="60">25. Meteorit letící od&nbsp;západu dopadl na&nbsp;Nižní Tunguzce(1960)</span></p>
          <p class="chunk" data-nb-ref-number="75" data-nb-words="8" data-nb-chars="53"><span class="idea" data-nb-ref-number="75" id="idea75" data-nb-words="8" data-nb-chars="53">26. Uhlíkový meteor shořel ve&nbsp;vzdušném kyslíku (1966)</span></p>
          <p class="chunk" data-nb-ref-number="76" data-nb-words="9" data-nb-chars="66"><span class="idea" data-nb-ref-number="76" id="idea76" data-nb-words="9" data-nb-chars="66">27. Meteor rozerván při průletu atmosférou tepelným napětím (1967)</span></p>
        </section>
        <section>
          <p class="chunk" data-nb-ref-number="77" data-nb-words="2" data-nb-chars="19"><span class="idea" data-nb-ref-number="77" id="idea77" data-nb-words="2" data-nb-chars="19">Kometární hypotézy:</span></p>
          <p class="chunk" data-nb-ref-number="78" data-nb-words="8" data-nb-chars="47"><span class="idea" data-nb-ref-number="78" id="idea78" data-nb-words="8" data-nb-chars="47">1. Dopad „planety“ nebo komety za&nbsp;Angaru (1908)</span></p>
          <p class="chunk" data-nb-ref-number="79" data-nb-words="8" data-nb-chars="53"><span class="idea" data-nb-ref-number="79" id="idea79" data-nb-words="8" data-nb-chars="53">2. Dopad Pons-Winneckeovy komety a&nbsp;roje Bootid (1926)</span></p>
          <p class="chunk" data-nb-ref-number="80" data-nb-words="9" data-nb-chars="49"><span class="idea" data-nb-ref-number="80" id="idea80" data-nb-words="9" data-nb-chars="49">3. Srážka s&nbsp;malou kometou s&nbsp;prašným ohonem (1934)</span></p>
          <p class="chunk" data-nb-ref-number="81" data-nb-words="12" data-nb-chars="71"><span class="idea" data-nb-ref-number="81" id="idea81" data-nb-words="12" data-nb-chars="71">4. Srážka s&nbsp;Enckeho kometou, ocitající se&nbsp;roku 1908 poblíže Země (1958)</span></p>
          <p class="chunk" data-nb-ref-number="82" data-nb-words="9" data-nb-chars="61"><span class="idea" data-nb-ref-number="82" id="idea82" data-nb-words="9" data-nb-chars="61">5. Podle dráhy i&nbsp;fyzikálních vlastností neznámá kometa (1960)</span></p>
          <p class="chunk" data-nb-ref-number="83" data-nb-words="8" data-nb-chars="53"><span class="idea" data-nb-ref-number="83" id="idea83" data-nb-words="8" data-nb-chars="53">6. Exploze rozkladem volných radikálů v&nbsp;kometě (1960)</span></p>
          <p class="chunk" data-nb-ref-number="84" data-nb-words="9" data-nb-chars="57"><span class="idea" data-nb-ref-number="84" id="idea84" data-nb-words="9" data-nb-chars="57">7. Exploze bouřlivě odpařeného ledu v&nbsp;jádru komety (1960)</span></p>
          <p class="chunk" data-nb-ref-number="85" data-nb-words="8" data-nb-chars="50"><span class="idea" data-nb-ref-number="85" id="idea85" data-nb-words="8" data-nb-chars="50">8. Dopad téže komety, jež zničila Atlantidu (1963)</span></p>
          <p class="chunk" data-nb-ref-number="86" data-nb-words="11" data-nb-chars="75"><span class="idea" data-nb-ref-number="86" id="idea86" data-nb-words="11" data-nb-chars="75">9. Exploze jádra komety z&nbsp;mechanických příčin při průletu atmosférou (1964)</span></p>
          <p class="chunk" data-nb-ref-number="87" data-nb-words="9" data-nb-chars="52"><span class="idea" data-nb-ref-number="87" id="idea87" data-nb-words="9" data-nb-chars="52">10. Průlet komety 1874/II a&nbsp;její tlaková vlna (1965)</span></p>
          <p class="chunk" data-nb-ref-number="88" data-nb-words="10" data-nb-chars="69"><span class="idea" data-nb-ref-number="88" id="idea88" data-nb-words="10" data-nb-chars="69">11. Výbuch třaskavého plynu, vzniklého disociací vody v&nbsp;kometě (1966)</span></p>
        </section>
        <section>
          <p class="chunk" data-nb-ref-number="89" data-nb-words="2" data-nb-chars="20"><span class="idea" data-nb-ref-number="89" id="idea89" data-nb-words="2" data-nb-chars="20">Syntetické hypotézy:</span></p>
          <p class="chunk" data-nb-ref-number="90" data-nb-words="12" data-nb-chars="87"><span class="idea" data-nb-ref-number="90" id="idea90" data-nb-words="12" data-nb-chars="87">1. Disociace ledového meteoritu a&nbsp;za vysoké teploty zahájená termojaderná reakce (1961)</span></p>
          <p class="chunk" data-nb-ref-number="91" data-nb-words="9" data-nb-chars="65"><span class="idea" data-nb-ref-number="91" id="idea91" data-nb-words="9" data-nb-chars="65">2. Kosmická loď poháněná antihmotou, maskovaná jako kometa (1963)</span></p>
          <p class="chunk" data-nb-ref-number="92" data-nb-words="8" data-nb-chars="53"><span class="idea" data-nb-ref-number="92" id="idea92" data-nb-words="8" data-nb-chars="53">3. Kometa z&nbsp;antihmoty, vybuchující v&nbsp;atmosféře (1965)</span></p>
        </section>
        <section>
          <p class="chunk" data-nb-ref-number="93" data-nb-words="37" data-nb-chars="253"><span class="idea" data-nb-ref-number="93" id="idea93" data-nb-words="37" data-nb-chars="253">Skromně podotýkám, že&nbsp;jsem bez zvláštní námahy dodal další domněnku, tuším již sedmdesátou pátou: dopad částí jedné z&nbsp;přirozených a&nbsp;dočasných družic Země, jež dosáhla kritické, tzv. Rocheovy meze, kdy slapové síly naší planety rozrušily její soudržnost.</span></p>
          <p class="chunk" data-nb-ref-number="94" data-nb-words="129" data-nb-chars="836"><span class="idea" data-nb-ref-number="94" id="idea94" data-nb-words="129" data-nb-chars="836">Snad stojí za&nbsp;zmínku, že&nbsp;se&nbsp;mi&nbsp;v&nbsp;roce 1969 přihlásil pozoruhodný svědek, pan Bohdan Berka z&nbsp;Dolánek u&nbsp;Terezína, který byl podle svého tvrzení jako chlapec po&nbsp;dva dny, předcházející tunguzské katastrofě svědkem přeletu zvláštního tělesa vždy před půlnocí, kolem 23.00 SEČ. Těleso se&nbsp;jevilo první den pozorování jasně zlaté, jakoby rozžhavené, druhý den žhnulo rudě. Také pan Berka, který patrně nebyl informován o&nbsp;podrobnostech svědeckých výpovědí, je&nbsp;popisuje jako „trubku“ nebo válec, první den s&nbsp;jakýmisi výtrysky plamenů, silnějšími na&nbsp;zadním a&nbsp;slabšími na&nbsp;předním konci, druhý den již bez výtrysků a&nbsp;bez strukturální rozlišenosti, patrné při prvním pozorování, zato však se&nbsp;zřetelnou kouřovou stopou. Průlet nad místem pozorování, jež je&nbsp;dodnes zachováno&nbsp;– kamenná lavička před starým domem&nbsp;– trval v&nbsp;obou případech asi dvě vteřiny.</span></p>
          <p class="chunk" data-nb-ref-number="95" data-nb-words="129" data-nb-chars="882"><span class="idea" data-nb-ref-number="95" id="idea95" data-nb-words="129" data-nb-chars="882">Pan Berka působil veskrze střízlivým a&nbsp;důvěryhodným dojmem. Pozorování si&nbsp;zachoval i&nbsp;s&nbsp;datem díky svému deníku v&nbsp;paměti naprosto přesně, vyprávěl o&nbsp;něm v&nbsp;minulosti mnoha lidem, ale teprve daleko později se&nbsp;dozvěděl o&nbsp;události v&nbsp;povodí Kamenné Tunguzky. Na&nbsp;celé věci je&nbsp;nejpozoruhodnější fakt, o&nbsp;němž můj informátor (zprávu o&nbsp;průletu jakéhosi tělesa ve&nbsp;dnech bezprostředně předcházejících tunguzskou událost uveřejnil jen francouzský hvězdář-amatér) téměř jistě nevěděl: po&nbsp;dosti složitém propočtu rekonstruované dráhy pozorovaného objektu, pro nějž jsme určili na&nbsp;místě pozorování úhlovou rychlost, předpokládali charakter tělesa na&nbsp;oběžné dráze, přihlédli k&nbsp;rotaci Země atd. atd., jsme s&nbsp;přítelem astronomem pracně dospěli k&nbsp;závěru, že&nbsp;by&nbsp;se&nbsp;předmět na&nbsp;této oběžné dráze a&nbsp;pohybující se&nbsp;touto úhlovou rychlostí nalézal v&nbsp;okamžiku tunguzské katastrofy nejspíše&nbsp;– nad střední Sibiří…</span></p>
          <p class="chunk" data-nb-ref-number="96" data-nb-words="119" data-nb-chars="730"><span class="idea" data-nb-ref-number="96" id="idea96" data-nb-words="119" data-nb-chars="730">A&nbsp;ještě jedna velice exkluzívní hypotéza nám byla nabídnuta americkými fyziky A. A. Jacksonem a&nbsp;M. P. Ryanem, pracovníky střediska pro teorii relativity na&nbsp;univerzitě v&nbsp;Austinu (Texas). Tvrdí, že&nbsp;objektem, pojmenovaným dnes tunguzský meteorit, byla ve&nbsp;skutečnosti „černá díra“. Její rozměry nebyly nijak impozantní, byla menší než zrnko prachu, ale při své hmotnosti kolem 106 tun a&nbsp;rychlosti 40&nbsp;000&nbsp;km za&nbsp;hodinu způsobila v&nbsp;místě dopadu známé jevy a&nbsp;zkázu, prolétla Zemí jako brok hrudkou másla a&nbsp;vynořila se&nbsp;opět z&nbsp;nitra Země někde v&nbsp;severním Atlantiku mezi New Foundlandem a&nbsp;Azorskými ostrovy. Bylo by&nbsp;– soudí oba originální Texasané&nbsp;– dobré, prozkoumat záznamy přístrojů a&nbsp;lodní deníky z&nbsp;této oblasti a&nbsp;ze dne 30. června 1908.</span></p>
          <p class="chunk" data-nb-ref-number="97" data-nb-words="27" data-nb-chars="189"><span class="idea" data-nb-ref-number="97" id="idea97" data-nb-words="27" data-nb-chars="189">Domněnka je&nbsp;trochu divoká, dokazuje však nejen trvalý zájem o&nbsp;tuto událost, ale i&nbsp;zákonitost zbrusu nových interpretací, objevujících se&nbsp;s&nbsp;novými poznatky základního a&nbsp;aplikovaného výzkumu.</span></p>
          <p class="chunk" data-nb-ref-number="98" data-nb-words="46" data-nb-chars="289"><span class="idea" data-nb-ref-number="98" id="idea98" data-nb-words="46" data-nb-chars="289">Nejhezčí na&nbsp;ní&nbsp;je, že&nbsp;nejen není tak bláznivá, jak se&nbsp;na&nbsp;první pohled zdá, ale naopak fyzikálně zcela přípustná. A&nbsp;co více, že&nbsp;by&nbsp;setkání s&nbsp;takovým objektem bylo patrně doprovázeno ještě efektnějším doprovodem, než jaký vědci i&nbsp;laičtí pozorovatelé registrovali při pádu tunguzského tělesa.</span></p>
          <p class="chunk" data-nb-ref-number="99" data-nb-words="140" data-nb-chars="933"><span class="idea" data-nb-ref-number="99" id="idea99" data-nb-words="140" data-nb-chars="933">M. J. Rees, který v&nbsp;časopise <em>Observatory</em> (1974) uveřejnil shrnující materiál o&nbsp;všech fyzikálně možných i&nbsp;nemožných černých dírách a&nbsp;o&nbsp;našich vědomostech o&nbsp;nich, soudí, že&nbsp;velmi mnoho „miniděr“ mohlo vzniknout při samém zrodu vesmíru, v&nbsp;první milióntině vteřiny po&nbsp;„velkém třesku“, big bangu (viz <em>Tušení stínu</em>). Mohou existovat dodnes. Minidíra hmotnosti Země by&nbsp;měla průměr (Schwarzschildův poloměr násobený dvěma) několik milimetrů, minidíra velikosti protonu by&nbsp;měla hmotu kolem 1015 g&nbsp;– názorněji řečeno miliardu tun. Mohla by&nbsp;cestovat velmi daleko a&nbsp;opravdu projít celou naší planetou nejen bez obtíží, ale i&nbsp;bez valného snížení rychlosti. Někteří badatelé dokonce soudí&nbsp;– a&nbsp;nelze jim oponovat pozorovacími argumenty, právě tak jako dosud nelze pouhým pozorováním vyvrátit domněnku, že&nbsp;Jupiter je&nbsp;osídlen malými růžovými slony&nbsp;– že&nbsp;plnou polovinu celkové hmoty naší Galaxie tvoří tyto bizarní a&nbsp;názorně nepředstavitelné objekty&nbsp;–</span></p>
          <p class="chunk" data-nb-ref-number="100" data-nb-words="73" data-nb-chars="493"><span class="idea" data-nb-ref-number="100" id="idea100" data-nb-words="73" data-nb-chars="493">Minidíry s&nbsp;hmotností v&nbsp;rozmezí 1015&nbsp;až 1018 gramů (miliarda až&nbsp;bilion tun) mohou za&nbsp;jistých okolností působením kvantově mechanických efektů explodovat a&nbsp;v&nbsp;době kratší než jedna vteřina uvolnit energii asi 1035 ergů. Takový ohňostroj by&nbsp;měl být registrovatelný v&nbsp;celé oblasti Galaxie a&nbsp;někteří autoři soudí, že&nbsp;záblesky gama-záření, zaznamenávané našimi stále zdokonalovanými přístroji, mají právě tento původ. Je&nbsp;to&nbsp;odvážná domněnka, ale o&nbsp;nic spekulativnější nebo exotičtější než mnohé jiné.</span></p>
          <p class="chunk" data-nb-ref-number="101" data-nb-words="141" data-nb-chars="946"><span class="idea" data-nb-ref-number="101" id="idea101" data-nb-words="141" data-nb-chars="946">Proti Jacksonově a&nbsp;Ryanově hypotéze tedy svědčí nejspíše fakt, že&nbsp;výbuch tunguzského tělesa postihl poměrně nepatrnou část povrchu naší planety. Exploze o&nbsp;energii 1035 ergů by&nbsp;se&nbsp;nespokojila se&nbsp;surovým vyhozením odpočívajícího kočovníka Ljučetkana z&nbsp;lože, ale zničila by&nbsp;přinejmenším polovinu povrchu naší planety přímo, zatímco zbytek by&nbsp;patrně devastovaly sekundární jevy vulkanické, seizmické, nepředstavitelné vlny tsunami atp. Pro porovnání: Až&nbsp;dosud největší zjištěný meteoritický astroblém na&nbsp;území SSSR je&nbsp;Popigajská kotlina na&nbsp;severní Sibiři nedaleko moře Laptěvů o&nbsp;průměru více než sto kilometrů. Vytvořilo ji&nbsp;před 30 milióny let svým dopadem těleso o&nbsp;průměru 0,6 až&nbsp;1,5 km, jež vybuchlo v&nbsp;hloubce asi 1,5 až&nbsp;2 km&nbsp;a&nbsp;zpustošilo statisíce čtverečních kilometrů širého okolí. Energie výbuchu je&nbsp;odhadována na&nbsp;1030 ergů&nbsp;– exploze černé minidíry by&nbsp;tedy uvolnila 10 000krát více energie. Prostý průlet by&nbsp;naopak nemusel být vůbec zpozorován.</span></p>
          <p class="chunk" data-nb-ref-number="102" data-nb-words="6" data-nb-chars="46"><span class="idea" data-nb-ref-number="102" id="idea102" data-nb-words="6" data-nb-chars="46">Myslím, že&nbsp;pozorování je&nbsp;dostatečně plastické.</span></p>
          <p class="chunk" data-nb-ref-number="103" data-nb-words="160" data-nb-chars="1065"><span class="idea" data-nb-ref-number="103" id="idea103" data-nb-words="160" data-nb-chars="1065">Uvedl jsem tuto domněnku spíše jako doklad okamžité aplikace nových objevů na&nbsp;dávno známá fakta než jako příspěvek, rovnocenný kometám, meteoritické, ba&nbsp;i&nbsp;„návštěvní“ hypotéze. Astronomové nebyli Jacksonovou a&nbsp;Ryanovou myšlenkou nijak zvlášť nadšeni a&nbsp;prof. Kenneth Brecher, astronom univerzity v&nbsp;Cambridgi (Massachusetts), vydavatel astronomického Dikobrazu nazvaného Černá díra, si&nbsp;neopomněl omočit dne 14. 2. 1974 článkem Texaští troufalci testují tunguzskou tragédii (překlad J. Grygar), kde mj.&nbsp;píše: „… Náš zpravodaj navštívil v&nbsp;této souvislosti námořníka Pepka, jenž se&nbsp;zotavuje po&nbsp;svém 110. infarktu v&nbsp;Bethesda Memorial Hospital, Washington D. C. a&nbsp;je už&nbsp;zase na&nbsp;zcela špenátové dietě. Proslulý hrdina comics prohlásil, že&nbsp;byl v&nbsp;uvedené době shodou okolností jen asi pět nautických mil od&nbsp;místa vynoření černé minidíry, jak je&nbsp;udali Jackson a&nbsp;Ryan, a&nbsp;neslyšel ani žbluňknutí konzervy. Poznamenal též, že&nbsp;nikdy předtím neslyšel nic tak potrhlého a&nbsp;že tohle je&nbsp;možné asi jen v&nbsp;Texasu…“ Takže černých děr v&nbsp;souvislosti s&nbsp;pádem tunguzského tělesa raději nechme.</span></p>
          <p class="chunk" data-nb-ref-number="104" data-nb-words="60" data-nb-chars="409"><span class="idea" data-nb-ref-number="104" id="idea104" data-nb-words="60" data-nb-chars="409">Sám výpočet domněnek o&nbsp;podstatě tunguzské katastrofy naznačuje, že&nbsp;se&nbsp;nemůžeme pouštět do&nbsp;podrobnějších výkladů. Diskuse však neustávají a&nbsp;můj „tunguzský archív“ utěšeně roste. Stále častěji do&nbsp;něho přibývají články a&nbsp;studie s&nbsp;hrdým názvem Konec tunguzské záhady. Každý autor považuje své řešení za&nbsp;konečné a&nbsp;definitivní&nbsp;– např. akademik V. G. Fesenkov, který uzavřel diskuse kometární hypotézou. Ne&nbsp;nadlouho.</span></p>
          <p class="chunk" data-nb-ref-number="105" data-nb-words="58" data-nb-chars="364"><span class="idea" data-nb-ref-number="105" id="idea105" data-nb-words="58" data-nb-chars="364">Odpůrci zásahu jakékoli nepozemské inteligence argumentují spíše emotivně než logicky. Akademik Arcimovič v&nbsp;souvislosti s&nbsp;tunguzskou katastrofou důvtipně poznamenal: „Kdyby někdo zazvonil u&nbsp;dveří mého bytu a&nbsp;já myslil, že&nbsp;to&nbsp;je&nbsp;někdo z&nbsp;mých známých nebo listonoš, a&nbsp;pak by&nbsp;vyšlo najevo, že&nbsp;to&nbsp;není ani ten, ani onen, proč by&nbsp;to&nbsp;nutně musela být anglická královna?“</span></p>
          <p class="chunk" data-nb-ref-number="106" data-nb-words="76" data-nb-chars="478"><span class="idea" data-nb-ref-number="106" id="idea106" data-nb-words="76" data-nb-chars="478">Jistěže by&nbsp;to&nbsp;nemusela být anglická královna (bůh ji&nbsp;ochraňuj!). Kdyby náčelník kmene karibských indiánů spatřil daleko na&nbsp;obzoru bílý bod, plachtu, a&nbsp;domníval se, že&nbsp;je&nbsp;to&nbsp;nejodvážnější rybář celé vesnice Šedý kormorán nebo návštěva sousedního spřáteleného kmene, a&nbsp;pak by&nbsp;vyšlo najevo, že&nbsp;to&nbsp;není ani ten, ani oni, proč by&nbsp;to&nbsp;právě museli být příšerní bílí vetřelci z&nbsp;neznámé a&nbsp;podle všeho neexistující země za&nbsp;nekonečným mořem, přicházející vyhubit ohnivými rourami jeho lid?</span></p>
          <p class="chunk" data-nb-ref-number="107" data-nb-words="8" data-nb-chars="55"><span class="idea" data-nb-ref-number="107" id="idea107" data-nb-words="8" data-nb-chars="55">Nemuseli, pochopitelně. Ale jednoho dne přece jen byli.</span></p>
          <p class="chunk" data-nb-ref-number="108" data-nb-words="55" data-nb-chars="372"><span class="idea" data-nb-ref-number="108" id="idea108" data-nb-words="55" data-nb-chars="372">Ostatně&nbsp;– oněch „klepání na&nbsp;dveře“ je&nbsp;v&nbsp;poslední době více a&nbsp;mají několik společných podivností; především se&nbsp;odehrávají nad nejméně zalidněnými oblastmi pevnin, za&nbsp;druhé, obvykle nejsou nalézány zbytky kosmických projektilů, ačkoli jsou to&nbsp;střely velice slušných kalibrů a&nbsp;ačkoli jejich naměřená rychlost (méně než 20&nbsp;km/sec) připouští odpad alespoň částí na&nbsp;povrch Země.</span></p>
          <p class="chunk" data-nb-ref-number="109" data-nb-words="64" data-nb-chars="436"><span class="idea" data-nb-ref-number="109" id="idea109" data-nb-words="64" data-nb-chars="436">20. srpna 1969 ve&nbsp;22.58 hodin proletěl nad Britskou Kolumbií bolid jasnější než Měsíc a&nbsp;zmizel nad pralesem v&nbsp;okolí jezera Tabor. Rachot se&nbsp;rozléhal v&nbsp;okruhu několika set kilometrů, čtyři seizmografické stanice registrovaly silné otřesy půdy. Průzkum předpokládaného místa dopadu byl velmi pečlivý a&nbsp;provedený za&nbsp;účasti letadel, vrtulníků i&nbsp;pozemních skupin, povzbuzených příslibem prémie ve&nbsp;výši 1000 dolarů. Nebylo nalezeno zhola nic.</span></p>
          <p class="chunk" data-nb-ref-number="110" data-nb-words="76" data-nb-chars="533"><span class="idea" data-nb-ref-number="110" id="idea110" data-nb-words="76" data-nb-chars="533">31. března 1965 prolétl rovněž nad Kanadou, tentokráte jižní, neméně nápadný bolid, jehož let zakončil hromový výbuch, slyšitelný do&nbsp;vzdálenosti 200 km, a&nbsp;otřesy půdy, registrované v&nbsp;kanadských provinciích Alberta, Montana a&nbsp;Britská Kolumbie. Tlaková vlna byla zaznamenána až&nbsp;v&nbsp;1600 km&nbsp;vzdáleném americkém Coloradu. Výsledek velkorysé pátrací akce byl neobyčejně hubený: po&nbsp;měsíci nalezli dva studenti na&nbsp;zamrzlé hladině jednoho jezera několik odštěpků, vážících dohromady méně než gram. Jejich souvislost s&nbsp;bolidem je&nbsp;ovšem nejistá.</span></p>
          <p class="chunk" data-nb-ref-number="111" data-nb-words="42" data-nb-chars="262"><span class="idea" data-nb-ref-number="111" id="idea111" data-nb-words="42" data-nb-chars="262">(Poznamenejme, že&nbsp;nálezy meteoritů na&nbsp;ledu jsou možné a&nbsp;vzhle­dem k&nbsp;nápadnosti dosti časté. Řada meteoritických kamenů z&nbsp;pádu u&nbsp;Pultusku v&nbsp;Polsku 30. ledna 1868 neprorazila ani tenký led, právě tak jako kámen spadlý 12. března 1899 u&nbsp;Bjurbölle nedaleko Helsink.)</span></p>
          <p class="chunk" data-nb-ref-number="112" data-nb-words="155" data-nb-chars="985"><span class="idea" data-nb-ref-number="112" id="idea112" data-nb-words="155" data-nb-chars="985">A&nbsp;do třetice: 5. února 1967 v&nbsp;18.55 prolétl nad kanadskou provincií Alberta tiše se&nbsp;pohybující rudomodrý bolid zářící tak intenzívně, že&nbsp;na&nbsp;dráze letu způsobil vypnutí fotobuněk, ovládajících pouliční osvětlení. Za&nbsp;obvyklých efektů rázové vlny a&nbsp;otřesů půdy vybuchl bolid&nbsp;– jak bylo možné zjistit na&nbsp;snímku jedné z&nbsp;fotokamer, zaznamenávajících průběh polárních září&nbsp;– ve&nbsp;výšce 13 km, což samo o&nbsp;sobě je&nbsp;fyzikálně přípustné: při rychlosti kolem 30 km·s−1 dosahuje již ve&nbsp;výšce kolem 20 km&nbsp;nad povrchem Země odpor atmosféry hodnot 8,5 t·m−2. Mohutné brzdění meteoru přechází v&nbsp;neméně mohutnou explozi, uvolňující na&nbsp;1 kg&nbsp;hmoty meteoru ekvivalent 100 kg&nbsp;tritolu. Podle pozorování se&nbsp;však tento bolid pohyboval řádově menší rychlostí a&nbsp;jeho efektní zánik je&nbsp;tak trochu otazníkem. Výsledky hledacích skupin se&nbsp;blížily nule: byly nalezeny dva nepatrné úlomky šedého chondritu (nejobvyklejší typ meteoritů vůbec) o&nbsp;hmotnosti 48 mg&nbsp;a&nbsp;94 mg, jejichž mateřským tělesem bolid mohl, a&nbsp;nemusel být.</span></p>
          <p class="chunk" data-nb-ref-number="113" data-nb-words="142" data-nb-chars="908"><span class="idea" data-nb-ref-number="113" id="idea113" data-nb-words="142" data-nb-chars="908">Velice pozoruhodný a&nbsp;velice podivný meteor prolétl 10. 8. 1972&nbsp;– jak zvláštní shoda!&nbsp;– opět nad územím USA a&nbsp;Kanady. Podrobně jej popsal známý americký astronom L. Lacchia v&nbsp;červencovém čísle časopisu <em>Sky and Telescope</em> 1973. Těleso o&nbsp;hmotnosti asi 1000 tun bylo během svého více než minutového letu nad Utahem, Montanou a&nbsp;Albertou fotografováno z&nbsp;různých míst (astrofyzikální observatoř v&nbsp;Cambridgi sleduje šestnácti pozorovatelnami 400 000 čtverečních mil území ÚSA), což umožnilo zpracovat potřebné údaje a&nbsp;zjistit nejen 1500 km&nbsp;viditelné dráhy, ale extrapolovat i&nbsp;původní dráhu ve&nbsp;sluneční soustavě. Těleso vlétlo do&nbsp;atmosféry pod velmi malým úhlem, sestoupilo nad Montanou do&nbsp;výše 58 km&nbsp;a&nbsp;poté se&nbsp;opět zemskému povrchu vzdalovalo, opustilo atmosféru a&nbsp;zmizelo ve&nbsp;vesmíru. McCrosky, který spočítal jeho dráhu, určil i&nbsp;průměrnou rychlost&nbsp;– 15 km·s−1, z&nbsp;čehož soudí, že&nbsp;se&nbsp;rozhodně nejednalo o&nbsp;těleso umělé.</span></p>
          <p class="chunk" data-nb-ref-number="114" data-nb-words="138" data-nb-chars="953"><span class="idea" data-nb-ref-number="114" id="idea114" data-nb-words="138" data-nb-chars="953">Patrně opravdu ne, ale… Ale průlet tohoto meteoru s&nbsp;velmi výjimečnou dráhou byl provázen neméně výjimečnými úkazy, především akustickými. Hluk se&nbsp;totiž ozval pouze při vstupu meteoru do&nbsp;atmosféry ve&nbsp;výšce 76 km, pak ustal, ačkoli zvukové efekty registrujeme u&nbsp;meteoru obvykle teprve ve&nbsp;výškách pod 60 km. Rychlost 15 km·s−1 není nijak nedosažitelná i&nbsp;pozemské technice; některé umělé kosmické sondy, urychlené gravitačním polem planet, se&nbsp;v&nbsp;tomto okamžiku řítí kosmem několikanásobně rychleji. Také hmotnost by&nbsp;mohla řádově odpovídat např. kosmickému korábu blízké budoucnosti (a ovšem několikastupňovým nosným raketám dneška). A&nbsp;konečně výpočet změny dráhy tělesa zbrzděním v&nbsp;atmosféře a&nbsp;účinkem gravitačního pole Země v&nbsp;interpretaci McCroskyho se&nbsp;opírá o&nbsp;matematicko-fyzikální předpoklady. Není&nbsp;– a&nbsp;bohužel už&nbsp;ani nemůže být&nbsp;– potvrzen pozorováním. Pozoruhodný host putuje zase vesmírem a&nbsp;jeho návrat, šlo-li o&nbsp;meteor, je&nbsp;velmi, velmi nepravděpodobný…</span></p>
          <p class="chunk" data-nb-ref-number="115" data-nb-words="42" data-nb-chars="288"><span class="idea" data-nb-ref-number="115" id="idea115" data-nb-words="42" data-nb-chars="288">Jeden z&nbsp;dosud posledních pokusů o&nbsp;ukončení vleklé „tunguzské diskuse“ učinil koncem roku 1969 obsáhlou, velice podrobnou monografií sovětský geofyzik A. Zolotov. Nazývá se&nbsp;<em>Problém tunguzské katastrofy</em> <em>v&nbsp;roce 1908</em> a&nbsp;vydalo ji&nbsp;nakladatelství Nauka. Autor píše na&nbsp;závěr knihy jakési shrnutí:</span></p>
          <p class="chunk" data-nb-ref-number="116" data-nb-words="27" data-nb-chars="173"><span class="idea" data-nb-ref-number="116" id="idea116" data-nb-words="27" data-nb-chars="173">„Tunguzské kosmické těleso nemohlo být ani kometou, nemohl to&nbsp;být ani roj částic nebo oblak kosmického prachu, nemohl to&nbsp;být ani běžný železný, kamenný nebo ledový meteorit…</span></p>
          <p class="chunk" data-nb-ref-number="117" data-nb-words="32" data-nb-chars="185"><span class="idea" data-nb-ref-number="117" id="idea117" data-nb-words="32" data-nb-chars="185">Nad tajgou došlo k&nbsp;jadernému výbuchu. Ve&nbsp;výšce 5–7 km&nbsp;došlo k&nbsp;explozi kosmického tělesa o&nbsp;průměru 50–70 metrů a&nbsp;o&nbsp;délce 550–560 m, jež se&nbsp;pohybovalo rychlostí 1–2 kilometry za&nbsp;vteřinu.“</span></p>
          <p class="chunk" data-nb-ref-number="118" data-nb-words="45" data-nb-chars="321"><span class="idea" data-nb-ref-number="118" id="idea118" data-nb-words="45" data-nb-chars="321">Své vývody dokládá přísnou matematickou kontrolou a&nbsp;kritickým hodnocením existujících svědeckých výpovědí, což se&nbsp;zdá být perspektivnějším a&nbsp;přijatelnějším způsobem než odmítání hypotéz per analogiam z&nbsp;nevíry v&nbsp;návštěvu anglické královny, případně naopak na&nbsp;základě víry, že&nbsp;kmenový bůh ohně Oglu občas sestupuje na&nbsp;Zemi.</span></p>
          <p class="chunk" data-nb-ref-number="119" data-nb-words="105" data-nb-chars="740"><span class="idea" data-nb-ref-number="119" id="idea119" data-nb-words="105" data-nb-chars="740">Pokud se&nbsp;dalšími výzkumy&nbsp;– o&nbsp;nichž nepochybujeme, ačkoli jsou se&nbsp;vzrůstajícím odstupem času stále obtížnější&nbsp;– potvrdí nebo alespoň nevyvrátí Zolotovovy závěry, skvěle souhlasící nejen s&nbsp;místní situací po&nbsp;výbuchu, ale i&nbsp;s&nbsp;výpověďmi svědků, spatřujeme zatím v&nbsp;události na&nbsp;Podkamenné Tunguzce jev, nevysvětlitelný dosud známými přírodními ději, a&nbsp;nasvědčující spíše havárii umělého objektu vysoké technické úrovně. Vesmírem&nbsp;– pokud víme&nbsp;– nelétají ani meteory, ani komety ve&nbsp;tvaru protáhlých válců, pohybující se&nbsp;na&nbsp;kosmické poměry šnečí rychlostí přepadové stíhačky a&nbsp;vybavené štěpnými materiály. Přirozené procento radioaktivních prvků v&nbsp;dosud prozkoumaných meteoritech je&nbsp;mizivě malé a&nbsp;nikdy nemůže vést ke&nbsp;vzniku samovolné jaderné reakce.</span></p>
          <p class="chunk" data-nb-ref-number="120" data-nb-words="101" data-nb-chars="658"><span class="idea" data-nb-ref-number="120" id="idea120" data-nb-words="101" data-nb-chars="658">Kromě velmi účinného brzdění podivného tělesa, jež podle podrobné studie aerodynamika a&nbsp;leteckého konstruktéra A.&nbsp;J.&nbsp;Monockova při letu, probíhajícím v&nbsp;úhlu nejvýše 20° k&nbsp;zemskému povrchu, což je&nbsp;pro meteor dráha značně neobvyklá, snížilo rychlost z&nbsp;45 km·s−1 dokonce na&nbsp;pouhé 2M (asi 700 m·s−1), je&nbsp;zde i&nbsp;opomíjená nebo spíše některými autory taktně zamlčovaná neshoda údajů o&nbsp;směru, kterým „trubka“ letěla. Je&nbsp;to&nbsp;tím podivnější, že&nbsp;svědky byli vědci, školení, zkušení a&nbsp;ovšem kritičtí pozorovatelé. Ředitel irkutské observatoře A. V. Vozněsenskij udal směr letu od&nbsp;jihu k&nbsp;severu, I. S. Astapovič na&nbsp;základě shrnutých výpovědí od&nbsp;jihozápadu na&nbsp;severovýchod.</span></p>
          <p class="chunk" data-nb-ref-number="121" data-nb-words="84" data-nb-chars="570"><span class="idea" data-nb-ref-number="121" id="idea121" data-nb-words="84" data-nb-chars="570">Krinov proměřil situaci míst, kde se&nbsp;nacházeli svědkové, a&nbsp;jejich svědectví o&nbsp;tvaru a&nbsp;směru kouřové stopy, jež by&nbsp;měla naprosto odstranit jakékoli pochybnosti, porovnal s&nbsp;mapou – došel ke&nbsp;dráze od&nbsp;jihovýchodu k&nbsp;severozápadu. Konečně expedice, jež roku 1963 prozkoumala na&nbsp;území 60 000 km2 (a tedy větším než Čechy) rozložení kosmického prachu, mikrometeoritů a&nbsp;podivných srostlic, železných a&nbsp;silikátových kuliček, nalezených poprvé v&nbsp;okolí roku 1961 expedicí K. P. Florenského, objevila úzký „jazyk“ zvýšené koncentrace částic svědčící pro přílet tělesa od&nbsp;jihovýchodu…</span></p>
          <p class="chunk" data-nb-ref-number="122" data-nb-words="108" data-nb-chars="772"><span class="idea" data-nb-ref-number="122" id="idea122" data-nb-words="108" data-nb-chars="772">Logické vysvětlení této neshody je&nbsp;dvojí: buď jde o&nbsp;lidskou nedokonalost a&nbsp;jakési kolektivní poblouznění, zabraňující určit alespoň poněkud přesně směr průletu mimořádně nápadného tělesa, zanechávajícího zřetelnou kouřovou stopu (ačkoli mnoho meteoritů bylo nalezeno i&nbsp;bez fotografického zachycení, pouze vyhodnocením dvou kratičkých pozorování z&nbsp;extrapolace průmětů dráhy), nebo, což ovšem není snadné připustit, těleso v&nbsp;poslední fázi letu manévrovalo a&nbsp;měnilo směr, jevící se&nbsp;pak pochopitelně pozorovatelům v&nbsp;různých místech různým. Vzhledem k&nbsp;tomu, že&nbsp;dosud nebyly zjištěny ani meteority, ani komety s&nbsp;kormidly nebo směrovými tryskami a&nbsp;že je&nbsp;jejich existence velmi nepravděpodobná, byla pozorování o&nbsp;změnách směru průletu tělesa pro klid duše raději založena ad&nbsp;acta.</span></p>
          <p class="chunk" data-nb-ref-number="123" data-nb-words="7" data-nb-chars="32"><span class="idea" data-nb-ref-number="123" id="idea123" data-nb-words="7" data-nb-chars="32">Právě v&nbsp;nich však může být klíč.</span></p>
          <p class="chunk" data-nb-ref-number="124" data-nb-words="139" data-nb-chars="913"><span class="idea" data-nb-ref-number="124" id="idea124" data-nb-words="139" data-nb-chars="913">Evenkijský národní okruh, kam 30. června 1908 tunguzské těleso dopadlo, se&nbsp;svou rozlohou vyrovná Finsku a&nbsp;Švédsku dohromady&nbsp;– a&nbsp;přece je&nbsp;dnes, kdy je&nbsp;o&nbsp;kočovníky pečováno a&nbsp;kdy zde existují prosperující kolchozy a&nbsp;sovchozy, zabývající se&nbsp;chovem sobů a&nbsp;zajišťující i&nbsp;lékařské ošetření a&nbsp;zdravotnickou osvětu, v&nbsp;této obrovské oblasti toliko 30 tisíc obyvatel. Těleso, odsouzené ke&nbsp;zkáze jaderným výbuchem, jenž zcela zničil více než 2000 km2 tajgy, si&nbsp;nemohlo „vybrat“ příhodnější místo. Zdá se&nbsp;dokonce, že&nbsp;i&nbsp;v&nbsp;rámci samotné oblasti, obývané Evenky, byla náhodou nebo záměrně provedena co&nbsp;nejoptimálnější volba: podle všecho nedošlo k&nbsp;obětem na&nbsp;životech (nehledě na&nbsp;pozdější nepotvrzená úmrtí podivnou nemocí). Nejbližším očitým svědkem byl kočovník Ljučetkan s&nbsp;manželkou, kteří se&nbsp;ocitli na&nbsp;samém okraji prudce vzplanuvšího lesa a&nbsp;celou příhodu odnesli jen několika modřinami, když je&nbsp;tlaková vlna shodila z&nbsp;lůžek.</span></p>
          <p class="chunk" data-nb-ref-number="125" data-nb-words="265" data-nb-chars="1914"><span class="idea" data-nb-ref-number="125" id="idea125" data-nb-words="265" data-nb-chars="1914">Rovnoběžka dopadu tunguzského tělesa však prochází nejen hustě osídlenými místy, ale i&nbsp;velkými městy: Leningradem. Helsinkami, Oslem, takřka se&nbsp;dotýká Tallinu a&nbsp;Tobolska i&nbsp;Jakutska. Na&nbsp;americkém kontinentě protíná osídlené pobřeží jižní Aljašky a&nbsp;prochází velmi řídce osídlenou Britskou Kolumbií a&nbsp;Albertou do&nbsp;opět osídlených oblastí až&nbsp;k&nbsp;nehostinnému Labradoru. Dopady velkých meteoritů&nbsp;– přijmeme-li všeobecně uznávanou meteoritickou hypotézu&nbsp;– se&nbsp;tedy v&nbsp;posledních sedmdesáti letech a&nbsp;podle situování astroblémů (Popigajská kotlina, Vredefort Ring, krátery v&nbsp;Austrálii, pády obrovských kovových meteoritů v&nbsp;historické době na&nbsp;území Jižní Ameriky, Barringerův kráter v&nbsp;arizonské poušti nedaleko Canyon Diablo, meteoritické impakty pod ledem Antarktidy atd.) i&nbsp;daleko dříve odehrály buď do&nbsp;světového oceánu, nebo na&nbsp;nejne­obydlenější místa pevnin, nejčastěji poblíže 60° s. š., přičemž frekvence zásahů do&nbsp;těchto liduprázdných rajónů nejen daleko převyšuje počet pravděpodobnosti, ale je&nbsp;s&nbsp;ním v&nbsp;jistém rozporu. Na&nbsp;rozdíl od&nbsp;starších domněnek (Galle, Nielsen aj.) se&nbsp;totiž dnes domníváme, že&nbsp;oběžné dráhy meteoritů a&nbsp;bolidů jsou krátkoperiodické a&nbsp;že se&nbsp;do&nbsp;značné míry podobají drahám planetek, z&nbsp;nichž tato tělesa pravděpodobně, byť ani ne&nbsp;všechna, pocházejí. Tím ovšem předpokládáme prostorovou kumulaci meteorů zhruba v&nbsp;rovině ekliptiky, kde snad kdysi kroužila mezi Marsem a&nbsp;Jupiterem hypotetická sesterská planeta Faethón, jejíž existenci předpokládá řada vědců sovětských i&nbsp;amerických, i&nbsp;např. významný holandský astronom Oort. Rozložení zaznamenaných dopadů však tomu neodpovídá, i&nbsp;když jejich poměrná vzácnost nedovoluje seriózní statistický průzkum. Jisto je, že&nbsp;v&nbsp;historických dobách žádný z&nbsp;„velkorážových“ nebeských projektilů nenatropil škody, které by&nbsp;lidstvo postihly, ačkoli možností bylo dost a&nbsp;frekvence dopadů poměrně značně hmotných meteoritů je&nbsp;asi podstatně větší, než se&nbsp;obecně předpokládá.</span></p>
          <p class="chunk" data-nb-ref-number="126" data-nb-words="51" data-nb-chars="303"><span class="idea" data-nb-ref-number="126" id="idea126" data-nb-words="51" data-nb-chars="303">Je&nbsp;to&nbsp;jen náhoda? Nebo je&nbsp;to&nbsp;argument pro možnost stejného úmyslu, jaký vede letce, aby neopouštěl své hořící letadlo a&nbsp;prokázal poslední službu lidstvu jeho dovedením do&nbsp;neobydlených míst, kde zahyne ve&nbsp;vraku? Či&nbsp;snad&nbsp;– ve&nbsp;stylu fantastických románů&nbsp;– trosky a&nbsp;snad ani obsah těles neměly být nalezeny?</span></p>
          <p class="chunk" data-nb-ref-number="127" data-nb-words="158" data-nb-chars="1089"><span class="idea" data-nb-ref-number="127" id="idea127" data-nb-words="158" data-nb-chars="1089">Tunguzskou katastrofu zkrátka&nbsp;– kromě výmluvného poučení o&nbsp;obtížích se&nbsp;sjednocováním názorů&nbsp;– až&nbsp;na&nbsp;další raději přijímáme do&nbsp;arzenálu stop dávných i&nbsp;méně dávných stínů. Tím spíše, že&nbsp;tento názor zjevně zastávají i&nbsp;mnozí sovětští vědci. V&nbsp;létě roku 1976 se&nbsp;uskutečnila do&nbsp;oblasti katastrofy další společná výprava tomské univerzity (vedená J. Lvovem) a&nbsp;Všesvazové astronomické a&nbsp;geodetické společnosti, zkoumající půdu v&nbsp;oblasti o&nbsp;rozsahu 50 000 km2. Na&nbsp;vyhodnocení nálezů, spektrálních a&nbsp;izotopových analýzách, se&nbsp;podílí Ukrajinská akademie věd. Je&nbsp;ještě mnoho co&nbsp;vysvětlovat&nbsp;– především zjištěné biologické následky katastrofy v&nbsp;dědičných vlastnostech a&nbsp;genomech místních rostlin. Tempo změn dědičnosti se&nbsp;zrychlilo podle pečlivých odhadů dvanáctkrát, nejsilněji v&nbsp;pro­dloužení dráhy letu tělesa. Za&nbsp;sedmdesát let byla zakrslá tajga nahrazena vysokým borovým lesem. Odborníci soudí, že&nbsp;semena borovic byla při katastrofě vystavena mocným mutagenním faktorům. Jsou opatrní, a&nbsp;vedle záření, které se&nbsp;vnucuje do&nbsp;úvah samo sebou, uvažují i&nbsp;o&nbsp;možné účasti lesního požáru a&nbsp;magnetických bouří.</span></p>
          <p class="chunk" data-nb-ref-number="128" data-nb-words="31" data-nb-chars="196"><span class="idea" data-nb-ref-number="128" id="idea128" data-nb-words="31" data-nb-chars="196">Takřka neuvěřitelně zní závěr příprav expedice Tunguzka 1976: posledních tři sta kilometrů letělo těleso takřka přesně od&nbsp;východu na&nbsp;západ… Je&nbsp;to&nbsp;tedy další do&nbsp;pestrého souboru údajů o&nbsp;směru letu.</span></p>
          <p class="chunk" data-nb-ref-number="129" data-nb-words="226" data-nb-chars="1392"><span class="idea" data-nb-ref-number="129" id="idea129" data-nb-words="226" data-nb-chars="1392">Výslovného zdůraznění zaslouží, že&nbsp;zájem o&nbsp;pád a&nbsp;výbuch tělesa není v&nbsp;žádném případě motivován skutečností, že&nbsp;šlo o&nbsp;jev efektní a&nbsp;nevšední. 12. února 1947 v&nbsp;10 hod. 48 min. místního času spadl např. do&nbsp;tajgy na&nbsp;okraji Sichotsko-aliňského pohoří asi 400 km&nbsp;na&nbsp;sever od&nbsp;Vladivostoku železný meteorit, nazývaný dnes sichotsko-aliňský. Stopy jeho dopadu zjistili letci již třetí den a&nbsp;24. února byla na&nbsp;místě skupina geologů z&nbsp;Chabarovska a&nbsp;Vladivostoku. Bolid zářil jako Slunce, sršel jiskry, vlekl za&nbsp;sebou ohnivý ohon, a&nbsp;několik hodin značil jeho dráhu pruh tmavého klubkovitého dýmu, který se&nbsp;jen pomalu rozplýval. Před vstupem do&nbsp;atmosféry byla jeho hmotnost asi 1000 tun&nbsp;– do&nbsp;míst impaktu se&nbsp;sneslo nejméně 100&nbsp;tun&nbsp;– šlo tedy o&nbsp;dosud největší pozorovaný železný meteorit (snad s&nbsp;výjimkou meteoritických želez z&nbsp;Campo de&nbsp;Cielo, o&nbsp;nichž je&nbsp;řeč jinde, za&nbsp;ním následují jihoafrický Hoba-West s&nbsp;60 tunami, grónský Zelt o&nbsp;31 t, mexický Bacubirito-Ranchito, hmotný asi 14 t, a&nbsp;kdesi na&nbsp;konci pelotonu slovenská meteoritická železa Magura, 300 kg, Lenartov, 108 kg, a&nbsp;konečně český loketský „zakletý purkrabí“ o&nbsp;hmotnosti 107 kg), a&nbsp;ještě ke&nbsp;všemu&nbsp;– opět s&nbsp;výhradou možné výjimky v&nbsp;Jižní Americe&nbsp;– první známý případ deště železných meteoritů. Sichotsko-aliňský meteorit se&nbsp;totiž před dopadem rozpadl asi na&nbsp;10 000&nbsp;kusů, které byly šesti až&nbsp;dosud vyslanými vědeckými expedicemi většinou vysbírány.</span></p>
          <p class="chunk" data-nb-ref-number="130" data-nb-words="39" data-nb-chars="297"><span class="idea" data-nb-ref-number="130" id="idea130" data-nb-words="39" data-nb-chars="297">Přes mimořádnost a&nbsp;efektnost události nedošlo v&nbsp;případě sichotsko-aliňského meteoritu k&nbsp;žádným romantickým interpretacím. Nebyl pro ně&nbsp;žádný důvod. Sichotsko-alinský meteorit se&nbsp;na&nbsp;rozdíl od&nbsp;svého tunguzského bratrance (byl-li opravdu z&nbsp;přízně) choval podle všech pravidel, platných pro meteority…</span></p>
          <p class="chunk" data-nb-ref-number="131" data-nb-words="77" data-nb-chars="509"><span class="idea" data-nb-ref-number="131" id="idea131" data-nb-words="77" data-nb-chars="509">Nic záhadného nebudeme hledat ani v&nbsp;pádu kamenného meteoritu u&nbsp;Innisfree, východně od&nbsp;města Edmontonu v&nbsp;provincii Alberta v&nbsp;Kanadě 5. února 1977, zaznamenaného sítí dvanácti meteorických fotografických přístrojů&nbsp;– díky snímkům bylo možné potřetí v&nbsp;dějinách astronomie nalézt podle vyhodnocení fotografií místo dopadu (poprvé to&nbsp;byl meteorit u&nbsp;obce Luhy 7. dubna 1959, podruhé meteorit z&nbsp;Lost City v&nbsp;Oklahomě 3. ledna 1970) a&nbsp;kamenný meteorit o&nbsp;hmotnosti 2,07 kg. Jeden den hledání čtyřčlenné výpravy postačil.</span></p>
          <p class="chunk" data-nb-ref-number="132" data-nb-words="28" data-nb-chars="199"><span class="idea" data-nb-ref-number="132" id="idea132" data-nb-words="28" data-nb-chars="199">Stejně uspokojivě objasněn je&nbsp;až&nbsp;dosud největší popsaný déšť kamenných meteoritů, který se&nbsp;8. března 1976 zřítil v&nbsp;severovýchodní Číně a&nbsp;zanechal 1770 kg&nbsp;hmotných úlomků olivínbronzitových chondritů.</span></p>
          <p class="chunk" data-nb-ref-number="133" data-nb-words="25" data-nb-chars="170"><span class="idea" data-nb-ref-number="133" id="idea133" data-nb-words="25" data-nb-chars="170">Dráhy mateřských meteoritů se&nbsp;takřka přesně shodovaly s&nbsp;rovinou ekliptiky, meteoroid, který posléze zanechal zbytek hmoty u&nbsp;Innisfree, se&nbsp;od&nbsp;této roviny odchyloval o&nbsp;10°.</span></p>
          <p class="chunk" data-nb-ref-number="134" data-nb-words="28" data-nb-chars="209"><span class="idea" data-nb-ref-number="134" id="idea134" data-nb-words="28" data-nb-chars="209">Kromě všeobecně známé, byť i, jak vidíme, nejrůznějším způsobem vykládané tunguzské katastrofy, kromě mnoha dalších pozoruhodností a&nbsp;do jisté míry i&nbsp;astronomických bizarností přinášejí meteority i&nbsp;jiné otázky.</span></p>
          <p class="chunk" data-nb-ref-number="135" data-nb-words="110" data-nb-chars="807"><span class="idea" data-nb-ref-number="135" id="idea135" data-nb-words="110" data-nb-chars="807">Vyberme jen jeden jediný okruh, jímž se&nbsp;zabývají např. sovětský astronom docent Felix Zigel a&nbsp;jeho odborný komentátor a&nbsp;oponent akademik Vsevolod Fedinskij, před nimi pak celá řada vědců i&nbsp;romantických sběratelů pozoruhodných zpráv ze&nbsp;starých letopisů či&nbsp;mladších ročníků novin a&nbsp;časopisů. Jde o&nbsp;takzvané pseudometeority, jejichž chemická struktura se&nbsp;zcela vymyká jednak složení naprosté většiny ostatních meteorů a&nbsp;planetek roztříštěním hypotetické planety Faethón, kroužící kdysi mezi Marsem a&nbsp;Jupiterem a&nbsp;velikostí poněkud převyšující Mars, nebo vzájemnými kolizemi planetek (asteroidů). Tyto meteority mají odlišné chemické složení, leckdy tak neuvěřitelné, že&nbsp;se&nbsp;přes prokazatelně kosmický, nebo abychom byli opatrní a&nbsp;přesnější, nadoblačný původ nedostaly do&nbsp;kategorie meteoritů pravých a&nbsp;nesporných.</span></p>
          <p class="chunk" data-nb-ref-number="136" data-nb-words="123" data-nb-chars="725"><span class="idea" data-nb-ref-number="136" id="idea136" data-nb-words="123" data-nb-chars="725">Pseudometeority byly odjakživa vděčným námětem pro kronikáře a&nbsp;zájemce o&nbsp;přírodní pozoruhodnosti. Nezkrotně zvídavý Plinius Starší např. napsal (II, 56): „… Za&nbsp;konzulů M. Acilia a&nbsp;C. Porcia pršelo mléko a&nbsp;krev, za&nbsp;P. Volumnia a&nbsp;Servia Sulpicia maso, které nehnilo, pokud se&nbsp;ho&nbsp;nedotkli ptáci. Stalo se&nbsp;rok před porážkou P.&nbsp;Crassa od&nbsp;Parthů v&nbsp;Lukanii (53 př. n. l.&nbsp;– pozn. L. S.) a&nbsp;v&nbsp;bitvě pak zahynuli vojáci z&nbsp;tohoto kraje. Když pršely železné houby, haruspikové ten úkaz uváděli v&nbsp;souvislost s&nbsp;otvory v&nbsp;nebi, jež zůstaly po&nbsp;šípech Parthů. Za&nbsp;konzulátu Lucia a&nbsp;Paula Marcella pršela vlna okolo hradu Carissanu, u&nbsp;něhož za&nbsp;rok zahynul P. Annius Milo. Tamže pršely podle záznamů pálené cihly během soudní řeči uvedeného muže.“</span></p>
          <p class="chunk" data-nb-ref-number="137" data-nb-words="21" data-nb-chars="149"><span class="idea" data-nb-ref-number="137" id="idea137" data-nb-words="21" data-nb-chars="149">Déšť „železných hub“ bude nejspíše hromadným pádem železných meteoritů, sideritů, pro něž je&nbsp;přirovnání k&nbsp;železné houbě docela plastické a&nbsp;přiměřené.</span></p>
          <p class="chunk" data-nb-ref-number="138" data-nb-words="33" data-nb-chars="219"><span class="idea" data-nb-ref-number="138" id="idea138" data-nb-words="33" data-nb-chars="219">5. dubna 1820 dopadl na&nbsp;palubu britské plachetnice, plující na&nbsp;širém moři, rozžhavený kámen. Prozkoumal ho&nbsp;německý geolog Wichmann, určil&nbsp;– jistě správně&nbsp;– jako kalcit, a&nbsp;jeho meteoritický původ zcela nelítostně odmítl.</span></p>
          <p class="chunk" data-nb-ref-number="139" data-nb-words="23" data-nb-chars="163"><span class="idea" data-nb-ref-number="139" id="idea139" data-nb-words="23" data-nb-chars="163">Roku 1855 dopadla poblíž litevského městečka Igast hrouda pemzy. Pád byl pozorován několika svědky, ale vzhledem ke&nbsp;složení byl kámen zařazen mezi pseudometeority.</span></p>
          <p class="chunk" data-nb-ref-number="140" data-nb-words="58" data-nb-chars="372"><span class="idea" data-nb-ref-number="140" id="idea140" data-nb-words="58" data-nb-chars="372">Ještě více svědků sledovalo z&nbsp;bezprostřední blízkosti 11. dubna 1925 dopad jasného bolidu ve&nbsp;Švédsku. Meteorit se&nbsp;zaryl do&nbsp;země a&nbsp;roztříštil se. Rozbor ukázal, že&nbsp;jde&nbsp;– jako v&nbsp;případě z&nbsp;roku 1820&nbsp;–o&nbsp;kalcit, avšak nepodobný všem švédským vápencům. Obzvláště pikantní bylo, že&nbsp;ve&nbsp;zlomcích kamene byly nalezeny zkameněliny mušlí a&nbsp;živočichů „podobných trilobitům“ (F. Zigel).</span></p>
          <p class="chunk" data-nb-ref-number="141" data-nb-words="92" data-nb-chars="599"><span class="idea" data-nb-ref-number="141" id="idea141" data-nb-words="92" data-nb-chars="599">V&nbsp;květnu 1931 si&nbsp;farmář Coster z&nbsp;Eatonu ve&nbsp;státu Colorado (USA) spálil prsty obrazně i&nbsp;v&nbsp;pravém smyslu slova, když po&nbsp;překonání prvního leknutí dobýval z&nbsp;půdy své zahrádky žhavou kovovou hrudku, která přiletěla z&nbsp;nebe a&nbsp;těsně ho&nbsp;minula. Předal ji&nbsp;odborníkům, kteří zjistili, že&nbsp;třicetigramová hrudka je&nbsp;z&nbsp;mosazi, tedy ze&nbsp;slitiny mědi, olova a&nbsp;zinku, vyráběné na&nbsp;Zemi uměle a&nbsp;stěží představitelné kdekoli na&nbsp;cizích planetách jako přirozený minerál. Coster byl označen za&nbsp;podvodníka a&nbsp;hrudka, ačkoli pozoruhodně „meteoriticky“ tvarovaná i&nbsp;obalená struskou, za&nbsp;pseudometeorit, ne-li dokonce falzifikát.</span></p>
          <p class="chunk" data-nb-ref-number="142" data-nb-words="80" data-nb-chars="553"><span class="idea" data-nb-ref-number="142" id="idea142" data-nb-words="80" data-nb-chars="553">V&nbsp;mineralogickém muzeu mongolského hlavního města Ulánbátaru je&nbsp;mezi vzorky nerostných podkladů této podivuhodné země jako kuriozita chována i&nbsp;pracně poslepovaná kamenná deska, šedozelená a&nbsp;s&nbsp;bílými skvrnami roztaveného křemene. Dopadla 21. března 1950 přímo před očima mongolských pohraničníků a&nbsp;roztříštila se&nbsp;na&nbsp;355 pečlivě sebraných kousků o&nbsp;celkové váze 28 kilogramů. Kerulenský kámen, jak se&nbsp;desce říká, dopadl, buď jak buď, z&nbsp;oblak, kde v&nbsp;tom okamžiku zcela určitě žádné letadlo neletělo. Složení je&nbsp;však příliš osobité. Rozsudek: pseudometeorit.</span></p>
          <p class="chunk" data-nb-ref-number="143" data-nb-words="139" data-nb-chars="884"><span class="idea" data-nb-ref-number="143" id="idea143" data-nb-words="139" data-nb-chars="884">Také u&nbsp;nás bylo nalezeno požehnaně pseudometeoritů. Roku 1819 při Studené u&nbsp;Telče křemen se&nbsp;slídou, 1848 v&nbsp;Kašperských horách nigrín s&nbsp;ilmenitem, 1854 v&nbsp;Rokycanech železná struska, 1857 v&nbsp;Chocni pozemské železo v&nbsp;opuce. Podobné nálezy pozemských želez, resp. strusky z&nbsp;tzv. vlčích pecí nebo kusů železných pískovců, hlíz pyritu, valounů limonitu atp. byly hlášeny roku 1863 ze&nbsp;Žamberka, 1864 z&nbsp;Kremnice, 1877 z&nbsp;okolí Lokte, 1883 ze&nbsp;Smidar, z&nbsp;Holina u&nbsp;Prahy, Veselé u&nbsp;Berouna a&nbsp;Kláštera nad Jizerou, 1933 z&nbsp;Teplic (K. Tuček). Zajímavé je, že&nbsp;někteří pozorovatelé již od&nbsp;roku 1820 velmi sugestivně líčili pozorovaný pád, ačkoli „nebeský“ původ meteoritů byl váhavě přijat teprve po&nbsp;dnes již klasickém dešti meteoritických kamenů 26. dubna 1803 v&nbsp;okolí L’Aigle ve&nbsp;francouzském departementu Orne a&nbsp;prosadil se&nbsp;teprve po&nbsp;slavné Chladniho knize, zakládající novou vědu o&nbsp;meteoritech (1819).</span></p>
          <p class="chunk" data-nb-ref-number="144" data-nb-words="7" data-nb-chars="50"><span class="idea" data-nb-ref-number="144" id="idea144" data-nb-words="7" data-nb-chars="50">Mezi pseudometeority jsou dnes počítány i&nbsp;tektity.</span></p>
          <p class="chunk" data-nb-ref-number="145" data-nb-words="75" data-nb-chars="426"><span class="idea" data-nb-ref-number="145" id="idea145" data-nb-words="75" data-nb-chars="426">F. Zigel píše ve&nbsp;své práci, že&nbsp;bohužel nikdo nikdy neviděl pády tektitů. Mýlí se. Byly publikovány zprávy o&nbsp;dvou pádech tektitů v&nbsp;Austrálii. První byl pozorován v&nbsp;létě 1932 u&nbsp;Lake Grace (váha tektitů 31 g), druhý roku 1935 u&nbsp;Gonesloe nedaleko Perthu (156 g). Oba pády potvrdilo několik svědků a&nbsp;tektity byly vykopány z&nbsp;hloubi asi 30 cm&nbsp;ještě teplé&nbsp;– přesto přese všecko nebo právě proto je&nbsp;svrchovaná opatrnost zcela na&nbsp;místě.</span></p>
          <p class="chunk" data-nb-ref-number="146" data-nb-words="228" data-nb-chars="1548"><span class="idea" data-nb-ref-number="146" id="idea146" data-nb-words="228" data-nb-chars="1548">Australity, mimochodem řečeno, kladou i&nbsp;další dosud nerozřešené otázky. První z&nbsp;nich je&nbsp;zřejmý nesoulad mezi jejich absolutním stářím, určeným podle kalium-argonové metody na&nbsp;700 000 až&nbsp;860&nbsp;000 let, a&nbsp;jejich stářím pozemským. Australský mineralog G.&nbsp;Baker, považovaný v&nbsp;tomto oboru za&nbsp;autoritu, se&nbsp;domnívá, že&nbsp;povrchové sedimenty, kde jsou australity nalézány, jsou velmi mladé, sotva 5000 let staré. Roku 1972 byly jeho výsledky zkoumány znalci Loveringem, Masonem, Williamsem a&nbsp;McCollem, kteří stáří těchto sedimentů, tzv. dun Lake Torrens, určili na&nbsp;16 000 až&nbsp;24 000&nbsp;let. Rozdíl obou odhadů a&nbsp;především neobyčejně dlouhá doba, která uplynula od&nbsp;vzniku australitů (předpokládáme-li jejich impaktní původ při pádu velkého meteoritu) k&nbsp;jejich uložení v&nbsp;sedimentech, nebyly dosud objasněny. Bez definitivního vysvětlení je&nbsp;i&nbsp;nápadná tvarová variabilita australitů. Některé hypotézy se&nbsp;ji&nbsp;snaží vysvětlit simultánními impakty rozpadlého velkého meteoritu nebo jádra komety&nbsp;– toto vysvětlení však není bez zranitelných bodů. Konečně posledním pozoruhodným zjištěním je&nbsp;nejnovější a&nbsp;dobře fundovaný odhad cekové hmoty mikrotektitů v&nbsp;australsko-asijské oblasti, na&nbsp;níž se&nbsp;podílejí převážně australity: podle W. Gentera a&nbsp;O. Müllera tato hmota představuje asi sto miliónů tun (!), tedy ne&nbsp;jméně stotisíckráte více, než se&nbsp;předpokládalo ještě před několika lety. Je&nbsp;zřejmé, že&nbsp;tento odhad, bude-li potvrzen, pozmění i&nbsp;naše představy o&nbsp;frekvenci a&nbsp;kalibru vesmírných střel, jimiž byla naše planeta v&nbsp;minulosti zasažena a&nbsp;které&nbsp;– patrně&nbsp;– zrodily i&nbsp;tektity.</span></p>
          <p class="chunk" data-nb-ref-number="147" data-nb-words="13" data-nb-chars="100"><span class="idea" data-nb-ref-number="147" id="idea147" data-nb-words="13" data-nb-chars="100">Po&nbsp;všech vyjmenovaných „výstřednostech“ australitů bych se&nbsp;těm pozorovaným pádům ani příliš nedivil…</span></p>
          <p class="chunk" data-nb-ref-number="148" data-nb-words="70" data-nb-chars="495"><span class="idea" data-nb-ref-number="148" id="idea148" data-nb-words="70" data-nb-chars="495">O&nbsp;tektitech bylo podrobněji psáno v&nbsp;<em>Tušení stínu</em>. Zde pouze připomeňme, že&nbsp;dnes je&nbsp;všeobecně přijímána hypotéza o&nbsp;vzniku tektitů při dopadu kráterotvorných meteoritů s&nbsp;mimořádnou kinetickou energií, schopnou při změně v&nbsp;energii termickou vyvinout teplotu 10–20 tisíc K, vyslat horkou plazmatickou tlakovou vlnu, schopnou dokonce vytvářet diamanty z&nbsp;uhlíku karbonátových hornin a&nbsp;rozstříknout protavené horniny do&nbsp;širokého okolí&nbsp;– pole australitů se&nbsp;např. táhne takřka po&nbsp;čtvrtině zemského glóbu.</span></p>
          <p class="chunk" data-nb-ref-number="149" data-nb-words="98" data-nb-chars="750"><span class="idea" data-nb-ref-number="149" id="idea149" data-nb-words="98" data-nb-chars="750">Dosud se&nbsp;nepodařilo nalézt všechny matečné krátery pro různé skupiny tektitů&nbsp;– chybí např. pro tektity americké. Australity a&nbsp;jejich příbuzenstvo v&nbsp;jihovýchodní Asii (indočínity aj.) vznikly patrně, jak již bylo řečeno, podle této domněnky simultánními impakty, jejichž stopy nejspíše skryly anktarktické ledovce. Vltavíny-moldavity jsou vcelku jednomyslně připisovány impaktu, který vytvořil kráter Ries. I&nbsp;o&nbsp;tom byly vysloveny pochybnosti (pracovníky geologického oddělení Národního muzea v&nbsp;Praze) a&nbsp;kráter Ries byl připsán na&nbsp;konto kryptovulkanismu, provedené vrty však spolupůsobení vulkanismu neprokázaly. Nejpřesvědčivěji se&nbsp;zdá být prokázána korelace mezi tektity Pobřeží slonoviny a&nbsp;kráterem Ašanti, vyplněným zčásti jezerem Bosumtwi (Ghana).</span></p>
          <p class="chunk" data-nb-ref-number="150" data-nb-words="52" data-nb-chars="374"><span class="idea" data-nb-ref-number="150" id="idea150" data-nb-words="52" data-nb-chars="374">Další, některými autory přijímanou domněnkou je&nbsp;žárem způsobená metamorfóza místních hornin v&nbsp;tektity, např. granulitu (bělokamene) ve&nbsp;vltavíny. Moldavity se&nbsp;totiž markantně liší jak chemicky, tak i&nbsp;např. poměrem izotopů kyslíku od&nbsp;rieských skel, což bývá trochu násilně vysvětlováno účastí směsi pískovců a&nbsp;jílů z&nbsp;okolí kráteru nebo dopadem obrovských uhlíkatých chondritů.</span></p>
          <p class="chunk" data-nb-ref-number="151" data-nb-words="113" data-nb-chars="762"><span class="idea" data-nb-ref-number="151" id="idea151" data-nb-words="113" data-nb-chars="762">Hypotézy meteoritické, tj. o&nbsp;přímé přeměně meteorů v&nbsp;tektity, nebo vulkanické (především o&nbsp;vyvrhování tektitů měsíčními sopkami) byly sice tiše, ale zato takřka úplně opuštěny. Z&nbsp;tohoto hlediska by&nbsp;byly ověřené dopady tektitů velmi pozoruhodné, tím spíše, že&nbsp;zájem o&nbsp;tato prazvláštní přírodní skla, neobyčejně podobná složením, strukturou, dehydrací a&nbsp;protavením sklovité strusce, vznikající při jaderném výbuchu, se&nbsp;stále stupňuje. Tektitů se&nbsp;totiž zmocnila nejen věda, ale i&nbsp;móda, zejména od&nbsp;chvíle, kdy se&nbsp;britská královna Alžběta ozdobila šperkem s&nbsp;tektitem, darem svého manžela, vévody z&nbsp;Edinburghu. (Moje manželka naopak rázně odmítla okrášlit se&nbsp;mým darem, vltavínem. Vypadá prý jako sklo z&nbsp;pivní láhve, což je&nbsp;bohužel pravda. A&nbsp;kromě toho nejsem vévoda.)</span></p>
          <p class="chunk" data-nb-ref-number="152" data-nb-words="126" data-nb-chars="853"><span class="idea" data-nb-ref-number="152" id="idea152" data-nb-words="126" data-nb-chars="853">Dovolím si&nbsp;navrhnout novou hypotézu: Burns, Greenstein a&nbsp;Verosub provedli roku 1976 kvantitativní analýzu průchodu černé díry naší Zemí. Předpokládají (Mon. Not. R. astr. Soc. 175, 355; 1976), že&nbsp;přenesením energie z&nbsp;černé díry na&nbsp;atomy pozemské hmoty nastane roztavení a&nbsp;následné utuhnutí hornin v&nbsp;okolí 0,5 km&nbsp;až&nbsp;4 km&nbsp;od&nbsp;místa dopadu, odpaření vody a&nbsp;rozrušení organických i&nbsp;anorganických materiálů. S&nbsp;dopadem by&nbsp;byla spojena seizmická aktivita, odhadovaná autory na&nbsp;1019 až&nbsp;1021 J, přesahující tedy padesátkrát nejsilnější dosud registrované zemětřesení. Odhad může být značně nadsazen, počítáme-li se&nbsp;subminiaturními černými dírami&nbsp;– mechanismus účinku však dobře odpovídá předpokládanému vzniku nejen tektitů, ale i&nbsp;dosud nevysvětlených ploch zesklovatělého písku v&nbsp;Gobi a&nbsp;některých jiných podivných minerálů. Teď jde o&nbsp;to, co&nbsp;na&nbsp;to&nbsp;námořník Pepek…</span></p>
          <p class="chunk" data-nb-ref-number="153" data-nb-words="33" data-nb-chars="210"><span class="idea" data-nb-ref-number="153" id="idea153" data-nb-words="33" data-nb-chars="210">Věda neuznává ani ledové meteority, ačkoli byly pozorovány a&nbsp;už v&nbsp;dávných kronikách popsány tak často, že&nbsp;by&nbsp;jen jejich soupis vydal pěkných pár stránek. Za&nbsp;všechny jen několik vybraných případů docenta Zigela:</span></p>
          <p class="chunk" data-nb-ref-number="154" data-nb-words="244" data-nb-chars="1620"><span class="idea" data-nb-ref-number="154" id="idea154" data-nb-words="244" data-nb-chars="1620">8. května 1970 spadl v&nbsp;Jagotinu (Kyjevská oblast, SSSR) z&nbsp;bezmračné oblohy a&nbsp;s&nbsp;nápadným hlukem patnáctikilogramový nazelenalý kus ledu. Dvě obyvatelky sebraly několik úlomků, které rychle tály, a&nbsp;uložily je&nbsp;do&nbsp;skleněných nádob. Na&nbsp;místě dopadu zůstal po&nbsp;rozpuštění a&nbsp;vypaření ledu jakýsi solný nálet. Tekutina v&nbsp;nádobách pekelně čpěla čpavkem a&nbsp;sirovodíkem, takže méně odolná občanka svůj poklad vylila, druhá jej naštěstí odevzdala do&nbsp;povolaných rukou profesora Astapoviče. Chemický a&nbsp;mikroskopický rozbor doplněný zprávou občanky A. Romanovové umožnil určit, že&nbsp;se&nbsp;ledová hrouda skládala ze&nbsp;zmrzlé vody, amoniaku, metanu a&nbsp;drobných železoniklových a&nbsp;kamenných částic&nbsp;– odpovídala tedy našim představám o&nbsp;kometárních jádrech, ovšem v&nbsp;miniatuře. Není však důvodu, proč by&nbsp;vesmírem nebloudily na&nbsp;velmi výstředních drahách kolem Slunce v&nbsp;tzv. Oortově oblaku nebo lépe Oortově sféře kromě impozantních komet i&nbsp;nespočetné minikomety, v&nbsp;něž se&nbsp;koneckonců změní rozpadem nebo odtáváním a&nbsp;ztrátou hmoty tlakem slunečních paprsků dříve nebo později všechny komety (Halleyova kometa ztrácí při každém průchodu kolem Slunce třímetrovou vrstvu), proč by&nbsp;neměly občas vnikat do&nbsp;zemské atmosféry a&nbsp;dopadat jako ledové meteority mezi vzrušené diváky. Roku 1843 dopadl ve&nbsp;Francii kus ledu jako mlýnský kámen, orientální analisté dokonce zaznamenali pád kusu ledu, velkého „jako slon“. Ve&nbsp;všech těchto případech lze vyloučit přelet letadla, z&nbsp;něhož by&nbsp;se&nbsp;odloupla část námrazy&nbsp;– i&nbsp;to se&nbsp;totiž občas může stát a&nbsp;stává, avšak jen vzácně a&nbsp;na trase dopravních linek. Ostatně stěží bychom našli letadlo, schopné unést váhu ledu „jako slon“.</span></p>
          <p class="chunk" data-nb-ref-number="155" data-nb-words="157" data-nb-chars="1025"><span class="idea" data-nb-ref-number="155" id="idea155" data-nb-words="157" data-nb-chars="1025">Jisté ovšem je, že&nbsp;i&nbsp;v&nbsp;mracích mohou vznikat hydrometeority slušných rozměrů a&nbsp;hmotností, kterým již ani s&nbsp;největší licencí nelze říkat „kroupy“. Jeden z&nbsp;nich se&nbsp;roku 1975 představil se&nbsp;zvláštním smyslem pro přesný výběr cíle britskému fyzikovi R. R. Griffithsovi, jehož při bouřce minul o&nbsp;pouhé tři metry. Griffiths spěchal s&nbsp;nezbedným kusem ledu domů, uložil ho&nbsp;v&nbsp;lednici a&nbsp;druhý den předal k&nbsp;rozboru. Mikroskopickým i&nbsp;chemickým zkoumáním bylo bezpečně zjištěno, že&nbsp;ledový „meteorit“ vznikl z&nbsp;vodních par, kondenzovaných v&nbsp;mracích, že&nbsp;tedy opravdu jde o&nbsp;maxikroupu hmotnosti 600 g, až&nbsp;dosud největší, jaká kdy byla spolehlivě a&nbsp;ověřeně nalezena. Zdá se, a&nbsp;fyzikální předpoklady to&nbsp;potvrzují, že&nbsp;ledový hydrometeorit, který málem připravil britskou vědu o&nbsp;vynikajícího představitele, dosáhl takřka mezní a&nbsp;zcela mimořádné velikosti a&nbsp;hmotnosti. Staré kroniky se&nbsp;však přímo hemží zprávami o&nbsp;kusech ledu daleko a&nbsp;daleko větších a&nbsp;těžších. Doložené případy pádů ledových hmot tedy stěží vysvětlíme pouhými přerostlými kroupami.</span></p>
          <p class="chunk" data-nb-ref-number="156" data-nb-words="66" data-nb-chars="487"><span class="idea" data-nb-ref-number="156" id="idea156" data-nb-words="66" data-nb-chars="487">Odmítání existence ledových meteoritů je&nbsp;vlastně poněkud zvláštní. Vezmeme-li v&nbsp;úvahu dnešní představy o&nbsp;kometách (souhrnný materiál uveřejnil např. roku 1973 v&nbsp;časopise <em>Astrophysics and Space Science</em> Ernest J. Öpik), musíme připustit, že&nbsp;ačkoli při pozorování velkých meteoritických rojů, vzniklých patrně a&nbsp;někdy zcela určitě rozpadem komet, nepadají meteority, není uvolňování částic kometárního jádra a&nbsp;jejich vniknutí do&nbsp;zemské atmosféry v&nbsp;rozporu s&nbsp;fyzikálními předpoklady. Naopak.</span></p>
          <p class="chunk" data-nb-ref-number="157" data-nb-words="79" data-nb-chars="516"><span class="idea" data-nb-ref-number="157" id="idea157" data-nb-words="79" data-nb-chars="516">Z&nbsp;jader některých komet se&nbsp;opravdu větší balvany nebo kusy ledu uvolňovat nemohou&nbsp;– např. mateřská kometa Perseid „nepropustí“ kamének větší než 1,5 cm. U&nbsp;menších komet, zejména přiblíží-li se&nbsp;značněji k&nbsp;Zemi, je&nbsp;situace příznivější. Z&nbsp;Enckeovy komety se&nbsp;mohou uvolňovat balvany až&nbsp;85 cm&nbsp;v&nbsp;průměru, což dobře odpovídá jak „mlýnskému kameni“, tak ledovému tělesu z&nbsp;Jagotinu. Ostatně sám Ópik se&nbsp;domnívá, že&nbsp;k&nbsp;dceřinému meteoritickému roji Enckeovy komety, Tauridám, je&nbsp;třeba přiřadit několik ověřených pádů meteoritů.</span></p>
          <p class="chunk" data-nb-ref-number="158" data-nb-words="64" data-nb-chars="418"><span class="idea" data-nb-ref-number="158" id="idea158" data-nb-words="64" data-nb-chars="418">Vyjmenované případy zdaleka nejsou nejbizarnější&nbsp;– letopisy a&nbsp;jiné záznamy vyprávějí o&nbsp;dopadech zřejmě organických hmot značných rozměrů a&nbsp;hmotnosti, o&nbsp;svítících hmotách, které se&nbsp;rychle vypařovaly, a&nbsp;o&nbsp;celé řadě dalších příhod tohoto druhu. Jen na&nbsp;ukázku uveďme dva dobře ověřené případy, které by&nbsp;patrně žádný seriózní vědec nejen nezařadil mezi pády pravých meteoritů, ale vůbec do&nbsp;oblasti, o&nbsp;níž má&nbsp;smysl uvažovat.</span></p>
          <p class="chunk" data-nb-ref-number="159" data-nb-words="151" data-nb-chars="971"><span class="idea" data-nb-ref-number="159" id="idea159" data-nb-words="151" data-nb-chars="971">26. září 1950 spatřila policejní patrola John Collins a&nbsp;Joseph Keenan svítící objekt, který spadl do&nbsp;polí jihozápadně od&nbsp;Filadelfie v&nbsp;Pensylvánii. Povolali na&nbsp;pomoc dva policejní důstojníky a&nbsp;za nějakou dobu předmět objevili. Byla to&nbsp;podivná věc nepravidelného tvaru, asi dva metry dlouhá a&nbsp;třicet centimetrů silná, která se&nbsp;rytmicky rozsvěcovala a&nbsp;zase zhášela. Collins si&nbsp;dodal odvahy a&nbsp;dotekem zjistil, že&nbsp;hmota, z&nbsp;níž je&nbsp;„věc“ složena, je&nbsp;měkká, poddajná, na&nbsp;omak podobná želatině. Bez obtíží se&nbsp;mu&nbsp;podařilo kousek oddělit&nbsp;– roztál mu&nbsp;na&nbsp;dlani jako sníh (a poznamenejme: jako tzv. „andělské vlasy“ nebo podivné pentlicovité útvary, ještě nad zemí tající, jejichž déšť pozorovaly stovky svědků ve&nbsp;francouzských městech Oloronu a&nbsp;Gaillaku i&nbsp;jinde roku 1952). Celý objekt se&nbsp;bez zápachu za&nbsp;půl hodiny vypařil&nbsp;– lépe řečeno sublimoval, protože nezanechal ani stopy nějaké tekutiny nebo náletu. Všemi členy patroly ověřenou zprávu přinesly filadelfské listy 27. září 1950.</span></p>
          <p class="chunk" data-nb-ref-number="160" data-nb-words="57" data-nb-chars="374"><span class="idea" data-nb-ref-number="160" id="idea160" data-nb-words="57" data-nb-chars="374">(Z&nbsp;chemického hlediska by&nbsp;„andělské vlasy“ mohly být např.&nbsp;z&nbsp;pev­ného kysličníku uhličitého a&nbsp;patrně i&nbsp;z&nbsp;některých amonných solí nestálých kapalin, např. dusitanu, azidu, uhličitanu apod. [V. Patrovský]. E. U. Condon, provádějící do&nbsp;roku 1968 průzkum UFO, uvádí, odvolávaje se&nbsp;na&nbsp;Hallovo mínění z&nbsp;roku 1964, že&nbsp;šlo většinou o&nbsp;pavučiny. Tato vysvětlení nelze dobře přijmout.)</span></p>
          <p class="chunk" data-nb-ref-number="161" data-nb-words="52" data-nb-chars="334"><span class="idea" data-nb-ref-number="161" id="idea161" data-nb-words="52" data-nb-chars="334">28. února 1958 spadla zářivě bílá koule z&nbsp;čisté a&nbsp;slunečné oblohy do&nbsp;dvorku Faustina Gallegose v&nbsp;Miami na&nbsp;Floridě. Byla poloprůhledná a&nbsp;zřetelně pulsovala, což potvrdili i&nbsp;rychle přivolaní sousedé. Světelná emise nebyla pozorována&nbsp;– zanikla možná ve&nbsp;sluneční záři. I&nbsp;tento objekt v&nbsp;krátké době několika minut bez zápachu vysublimoval.</span></p>
          <p class="chunk" data-nb-ref-number="162" data-nb-words="84" data-nb-chars="562"><span class="idea" data-nb-ref-number="162" id="idea162" data-nb-words="84" data-nb-chars="562">Tato kniha ovšem v&nbsp;žádném případě nechce být sbírkou bizar­ností&nbsp;– pokud jde o&nbsp;podivné meteority jen upozorněním, že&nbsp;každý meteorit poskytuje cenné informace z&nbsp;kosmického prostoru a&nbsp;měl by&nbsp;být co&nbsp;nejrychleji a&nbsp;bez poškození, vyplývajícího obvykle z&nbsp;nezkrotné touhy po&nbsp;suvenýru, odevzdán odborníkům. Možná že&nbsp;by&nbsp;pak dříve nebo později došlo i&nbsp;k&nbsp;rehabilitaci tzv. pseudometeoritů a&nbsp;kdoví, snad i&nbsp;k&nbsp;zajímavým závěrům, týkajícím se&nbsp;dosud otevřených otázek o&nbsp;mnohokrát pozorovaných tělesech, potulujících se&nbsp;poněkud fantomaticky v&nbsp;nejbližším okolí naší rodné planety.</span></p>
          <p class="chunk" data-nb-ref-number="163" data-nb-words="79" data-nb-chars="596"><span class="idea" data-nb-ref-number="163" id="idea163" data-nb-words="79" data-nb-chars="596">Čím alespoň některá tělesa mohla být, naznačil ve&nbsp;svém souborném příspěvku do&nbsp;listu <em>Spaceflight</em> (1973, 122–131) Duncan A. Lunan z&nbsp;Glasgowské univerzity. Pokračoval vlastně ve&nbsp;výzkumu, započatém R. N. Bracewellem z&nbsp;Radioastronomického ústavu Stanfordské univerzity (USA), publikovaném již roku 1960 v&nbsp;časopise <em>Nature</em> (186, 670). Jde o&nbsp;novou vzrušující interpretaci zpožděného „odrazu“, lépe řečeno zpožděného navrácení rádiových signálů, zjišťovaného již od&nbsp;roku 1920 norskými, holandskými a&nbsp;francouzskými odborníky. (Za laskavé upozornění a&nbsp;zapůjčení původních materiálů děkuji prof. R. Peškovi.)</span></p>
          <p class="chunk" data-nb-ref-number="164" data-nb-words="157" data-nb-chars="1115"><span class="idea" data-nb-ref-number="164" id="idea164" data-nb-words="157" data-nb-chars="1115">Lunanova dosti odvážná domněnka vychází z&nbsp;celkem rozumného předpokladu: jestliže se&nbsp;chce jakákoli vyspělá vesmírná civilizace ohlásit do&nbsp;značné vzdálenosti např. stovky světelných let, je&nbsp;technicky nejschůdnějším prostředkem odeslání kosmické sondy, předvídané již roku 1960 I. S. Šklovským a&nbsp;Australanem R.&nbsp;N. Brace­wellem, schopné (astronomicky vzato) v&nbsp;bezprostřední blízkosti cílových planet vyhlédnuté hvězdy detekovat umělé elektromagnetické vlny a&nbsp;signály jimi zprostředkované a&nbsp;po několika vteřinách nebo minutách je&nbsp;vracet odesílateli jako nepochybné poselství o&nbsp;přítomnosti technicky poměrně náročného zařízení v&nbsp;blízkém kosmu. Modifikace a&nbsp;záměrné deformace signálu mohou být&nbsp;– jak uvidíme&nbsp;– nositelem další informace. Až&nbsp;dosud získané výsledky vedly např. J. Stronga (1965) k&nbsp;úvaze, že&nbsp;taková sonda již v&nbsp;blízkosti Země a&nbsp;Měsíce existuje, a&nbsp;to v&nbsp;některém tzv. ekvivalentním (libračním) bodě (centru) systému Země–Měsíc, nebo v&nbsp;jeho blízkosti, kde by&nbsp;její poloha byla relativně nerušena gravitačními vlivy, a&nbsp;tím stálá. V&nbsp;soustavě dvou těles, např. Země a&nbsp;Měsíce, existuje pět takových libračních center.</span></p>
          <p class="chunk" data-nb-ref-number="165" data-nb-words="32" data-nb-chars="228"><span class="idea" data-nb-ref-number="165" id="idea165" data-nb-words="32" data-nb-chars="228">Další výzkumy dokázaly, že&nbsp;tato hypotéza rozhodně nemůže být odmítnuta jako pouhá fantazie&nbsp;– ale i&nbsp;kdyby nebylo těchto výsledků, považuji ji&nbsp;přinejmenším za&nbsp;velmi uváženíhodnou pracovní domněnku vzhledem k&nbsp;několika skutečnostem.</span></p>
          <p class="chunk" data-nb-ref-number="166" data-nb-words="120" data-nb-chars="826"><span class="idea" data-nb-ref-number="166" id="idea166" data-nb-words="120" data-nb-chars="826">Není dosud zcela jisto, zda je&nbsp;možné počítat s&nbsp;relativistickým zkrácením času a&nbsp;tím prodloužením života kosmonautů proti délce života obyvatel Země, zvolené jako východisko souřadnic iner­ciálního systému, vzhledem k&nbsp;nimž se&nbsp;kosmická loď pohybuje. Právě když píši tuto kapitolu (1976), probíhá na&nbsp;stránkách <em>Vesmíru</em> na&nbsp;autorsky nejvyšší úrovni (Z. Horák, J. Langer, J. Grygar, J. Koštíř aj.) diskuse mezi astronomy, fyziky a&nbsp;biology o&nbsp;reálnosti takového jevu, využitelného případně kosmonautikou i&nbsp;k&nbsp;dosažení vzdálených hvězd, ba&nbsp;i&nbsp;cizích galaxií v&nbsp;rozmezí jednoho jediného lidského života kosmonauta, zatímco by&nbsp;na&nbsp;Zemi uplynuly milióny a&nbsp;miliardy let. Diskuse byla uzavřena neshodou prof. J. Koštíře s&nbsp;ostatními účastníky. Otázka tedy není definitivně vyřešena ani po&nbsp;stránce biologicko-fyzikální, tím méně po&nbsp;stránce etické.</span></p>
          <p class="chunk" data-nb-ref-number="167" data-nb-words="88" data-nb-chars="593"><span class="idea" data-nb-ref-number="167" id="idea167" data-nb-words="88" data-nb-chars="593">Velmi pochybuji, že&nbsp;by&nbsp;mravně vyspělá společnost vůbec po­dobné lety připustila, i&nbsp;kdyby o&nbsp;ně byl zájem, což je&nbsp;nepravděpodobné. Nezkrotná vědychtivost není v&nbsp;tomto případě argumentem. Badateli, těžce postiženému faustovským nutkáním, který by&nbsp;se&nbsp;chystal vypravit se&nbsp;na&nbsp;dno mořského příkopu bez možnosti návratu, a&nbsp;především bez možnosti podat o&nbsp;výsledcích své cesty zprávu (cestovní zpráva za&nbsp;milión let či&nbsp;miliardu let, nedojde-li jen ke&nbsp;hrobům civilizace, bude asi stejné ceny, jako zpráva žádná; její aktuálnost znatelně vyvětrá), by&nbsp;bylo jistě v&nbsp;sebevražedné expedici zabráněno. A&nbsp;právem.</span></p>
          <p class="chunk" data-nb-ref-number="168" data-nb-words="6" data-nb-chars="37"><span class="idea" data-nb-ref-number="168" id="idea168" data-nb-words="6" data-nb-chars="37">Vraťme se&nbsp;však ke&nbsp;zpožděným signálům.</span></p>
          <p class="chunk" data-nb-ref-number="169" data-nb-words="170" data-nb-chars="1144"><span class="idea" data-nb-ref-number="169" id="idea169" data-nb-words="170" data-nb-chars="1144">Poprvé zpoždění registrovali roku 1927 Američané A.&nbsp;H.&nbsp;Taylor a&nbsp;I.&nbsp;C. Young, kteří zjistili odrazy ve&nbsp;vzdálenosti asi 2900 a&nbsp;10&nbsp;000&nbsp;km, vysvětlitelné dnes ovšem bez obtíží reflektováním vln ionosférou, vnitřními van Allenovými pásy. Na&nbsp;sklonku téhož roku však sdělil inženýr Hals, pracovník experimentální stanice firmy Philips v&nbsp;holandském Eindhovenu, profesoru C. Strómerovi z&nbsp;Oslo, že&nbsp;zjistil zpoždění odrážených signálů o&nbsp;plné tři vteřiny (při pokusech Taylora a&nbsp;Younga to&nbsp;byly setiny vteřiny). Hals předpokládal odraz o&nbsp;povrch Měsíce, Strómer o&nbsp;magnetosféru Země. Společně podnikli několik nezdařených pokusů. Teprve 11. října 1928 se&nbsp;úspěch dostavil&nbsp;– ale s&nbsp;překvapením. Zpoždění navrácených signálů totiž kolísalo od&nbsp;tří do&nbsp;patnácti vteřin. Strómer o&nbsp;tomto divu telegraficky informoval předního odborníka v&nbsp;oboru bezdrátové sdělovací techniky van der Pola, který ještě téhož večera experiment opakoval vysíláním přesně oddělených a&nbsp;omezených signálů v&nbsp;půlminutových intervalech. Zpoždění činila postupně 8, 11, 15, 8, 13, 3, 8, 8, 8, 12, 15, 13, 8 a&nbsp;8 vteřin. Frekvence přesně souhlasila, poněkud pozměněno bylo trvání některých signálů.</span></p>
          <p class="chunk" data-nb-ref-number="170" data-nb-words="42" data-nb-chars="315"><span class="idea" data-nb-ref-number="170" id="idea170" data-nb-words="42" data-nb-chars="315">Celkem přijatelnou interpretaci těchto signálů, jejichž zpoždění bylo v&nbsp;době experimentů všemi zúčastněnými pochopitelně považováno za&nbsp;dosud neznámý přírodní a&nbsp;přirozený fenomén, podal elektronik P. Morrison (<em>Bull. Phil. Soc., Washington</em>, 16, 58, 1962), který nad výsledkem, pokud lze podle článku soudit, zkoprněl.</span></p>
          <p class="chunk" data-nb-ref-number="171" data-nb-words="188" data-nb-chars="1215"><span class="idea" data-nb-ref-number="171" id="idea171" data-nb-words="188" data-nb-chars="1215">Materiál je&nbsp;příliš obsáhlý a&nbsp;jeho doložení nemůže být bez zkreslení zkracováno&nbsp;– Morrison zkrátka zjistil, že&nbsp;při vynesení frekvence signálů a&nbsp;jejich návratů na&nbsp;souřadnice grafu se&nbsp;objeví rozdělený diagram se&nbsp;zřetelnou hvězdnou mapou souhvězdí Pastýře (Bootes), přičemž pozice největší a&nbsp;nejznámější hvězdy tohoto souhvězdí, Alfy Bootis, Arktura, naznačuje, že&nbsp;program pro tento originální způsob sdělování domovského souhvězdí byl vypracován asi před 13 000 lety. Arktur, obr spektrální třídy K&nbsp;2, má&nbsp;asi 23krát větší průměr než Slunce a&nbsp;je relativně nedaleko, 35 světelných let&nbsp;– kosmický objekt by&nbsp;se&nbsp;tedy od&nbsp;této hvězdy k&nbsp;Zemi za&nbsp;13 000 let dostal leda při průměrné rychlosti letu řádově desetitisíce km&nbsp;za&nbsp;vteřinu. Je&nbsp;to&nbsp;možné? Nevím. Možná že&nbsp;projekce souhvězdí Boota na&nbsp;naši oblohu byla vypracována pro dobu před 13 000 lety, kdy se&nbsp;sonda ocitla mezi planetami slunečního systému, což mimochodem řečeno dost dobře souhlasí s&nbsp;předpokládaným zánikem Atlantidy a&nbsp;umožňuje zajímavé domněnky. Například spojitost této katastrofy s&nbsp;nepozemšťany a&nbsp;ponechání radiosondy v&nbsp;blízkosti Země až&nbsp;do&nbsp;doby, kdy se&nbsp;po&nbsp;vzniku nové civilizace objeví signály, jež bude možné přijmout a&nbsp;s&nbsp;přesně určeným zpožděním opět odvysílat…</span></p>
          <p class="chunk" data-nb-ref-number="172" data-nb-words="73" data-nb-chars="517"><span class="idea" data-nb-ref-number="172" id="idea172" data-nb-words="73" data-nb-chars="517">Doplňkem a&nbsp;potvrzením smělé Morrisonovy domněnky je&nbsp;vlastní Strömerův materiál. 11. října 1927 zachytil čtyři série navrácených signálů se&nbsp;zpožděním čtyř až&nbsp;patnáct sekund. Po&nbsp;malé úpravě (sám Strömer připouští, že&nbsp;jeho měření nebyla absolutně přesná, že&nbsp;však „poskytují spolehlivý obraz o&nbsp;kvantitativních ukazatelích ,jevu‘“) a&nbsp;opětném vynesení do&nbsp;systému navzájem kolmých souřadnic se&nbsp;objevuje znovu hvězdná mapa, tentokrát zpodobující větší část naší oblohy, kde ústředním a&nbsp;zřejmě hlavním objektem je&nbsp;opět Arktur.</span></p>
          <p class="chunk" data-nb-ref-number="173" data-nb-words="227" data-nb-chars="1562"><span class="idea" data-nb-ref-number="173" id="idea173" data-nb-words="227" data-nb-chars="1562">24. října 1927 se&nbsp;zpožďování signálů opakovalo&nbsp;– bylo zaznamenáno celkem 48 „ozvěn“, naštěstí většinou současně a&nbsp;souhlasně stanicemi v&nbsp;Oslo i&nbsp;v&nbsp;Eindhovenu, takže je&nbsp;možné vyloučit vliv místních podmínek (pokud si&nbsp;ho&nbsp;lze vůbec představit), nebo nedokonalosti přístrojů. Diagram těchto zpoždění, bohužel až&nbsp;do&nbsp;Lunanovy práce z&nbsp;roku 1973 neúplný, vyšel v&nbsp;řadě odborných časopisů a&nbsp;byl zařazen i&nbsp;do Strömerovy knihy <em>Polar Aurora</em> (Oxford University Press, 1955). Grafické zachycení sledu všech zpoždění poskytuje hvězdnou mapu se&nbsp;souhvězdími Velkého medvěda, Honicích psů, Severní koruny, Vlasu Bereniky, Hada (hlavy), Herkula, Draka, Lyry a&nbsp;patrně i&nbsp;s&nbsp;několika hvězdami souhvězdí Malého medvěda a&nbsp;Lva. Ve&nbsp;středu je&nbsp;opět souhvězdí Bootes (Pastýř) – vše nasvědčuje tomu, že&nbsp;mírné posuny hvězd proti dnešnímu stavu představují zdánlivé změny jejich polohy za&nbsp;posledních 13 000 let. Podrobná a&nbsp;důvtipná interpretace této hvězdné mapy a&nbsp;jejího originálního podkladu se&nbsp;zdá ukazovat spíše než na&nbsp;Arktur na&nbsp;hvězdu Epsilon Bootis, Izar, na&nbsp;jejíž hypotetické planetární rodině však můžeme jen se&nbsp;značnou dávkou fantazie předpokládat život. Izar je&nbsp;totiž dvojhvězdou, a&nbsp;s&nbsp;další vzdálenější hvězdou dokonce vizuální trojhvězdou (v dalekohledu tak pěknou, že&nbsp;dostala název „pulcherrima“, nejkrásnější), vzdálenou 230 světelných let. Pokud kolem dvojhvězd vůbec předpokládáme planety, byly by&nbsp;jejich dráhy patrně (ale ne&nbsp;určitě&nbsp;– dostatečně přesvědčivé propočty drah dosud nebyly zveřejněny) značně komplikované a&nbsp;vystavovaly by&nbsp;planety střídavě extrémním podmínkám všeho druhu.</span></p>
          <p class="chunk" data-nb-ref-number="174" data-nb-words="29" data-nb-chars="173"><span class="idea" data-nb-ref-number="174" id="idea174" data-nb-words="29" data-nb-chars="173">Zpoždění signálů zachytil Hals ještě 20. února, 28. února, 4. dubna, 9. dubna, 11. dubna a&nbsp;23. dubna 1929. Šlo o&nbsp;menší množství „ozvěn“ a&nbsp;přesnější údaje nebyly publikovány.</span></p>
          <p class="chunk" data-nb-ref-number="175" data-nb-words="176" data-nb-chars="1178"><span class="idea" data-nb-ref-number="175" id="idea175" data-nb-words="176" data-nb-chars="1178">Pokusy opakovala francouzská expedice, vyslaná v&nbsp;květnu 1929 do&nbsp;Indočíny, aby provedla komplexní průzkum úplného zatmění Slunce. J. B. Galle a&nbsp;G. Talon provedli sérii pokusů s&nbsp;krátkovlnným 500wattovým vysílačem, umístěným na&nbsp;lodi Inconstant a&nbsp;napájeným generátory lodi La&nbsp;Perouse. 9. května 1929 zachytil řadu zpožděných ozvěn o&nbsp;jednu, dvě atd., ale i&nbsp;32 sekund. Interpretace paralelogramem, navržená D. A. Lunanem, se&nbsp;velmi podobá možné interpretaci pozemské zprávy, odeslané z&nbsp;popudu amerických vědců Deakeho a&nbsp;Sagana na&nbsp;pozlacené destičce o&nbsp;rozměru 150&nbsp;×&nbsp;230 mm. Sonda Pioneer 10, která destičku unáší, bude urychlena gra­vitačním polem Jupitera a&nbsp;vydá se&nbsp;do&nbsp;širšího kosmu. Na&nbsp;destičce je&nbsp;čtrnácti pulsary graficky určeno umístění naší sluneční soustavy v&nbsp;Galaxii, přičemž čárky a&nbsp;tečky ve&nbsp;dvojkové soustavě identifikují frekvenci kmitů neutrálního vodíku jednotlivých pulsarů, z&nbsp;čehož je&nbsp;možno (vzhledem k&nbsp;zákonitostem změn frekvence) určit i&nbsp;dobu startu sondy. Je&nbsp;zde graficky zachycena planetární rodina Slunce se&nbsp;vzdálenostmi uvedenými ve&nbsp;dvojkové soustavě i&nbsp;dráha sondy. Podobně je&nbsp;u&nbsp;kreseb ženy a&nbsp;muže uvedena v&nbsp;binárním řádu jejich velikost a&nbsp;složení zemské atmosféry.</span></p>
          <p class="chunk" data-nb-ref-number="176" data-nb-words="47" data-nb-chars="336"><span class="idea" data-nb-ref-number="176" id="idea176" data-nb-words="47" data-nb-chars="336">Také zpráva, vyslaná ze&nbsp;Země do&nbsp;vesmíru z&nbsp;obřího třistametrového radioteleskopu z&nbsp;Areciba (Portoriko) dne 16. listopadu 1974 je&nbsp;šifrována do&nbsp;dvojkové soustavy a&nbsp;obsahuje jednak strukturní vzorec dezoxiribonukleové kyseliny s&nbsp;dvojicemi thymin&nbsp;– adenin a&nbsp;guanin&nbsp;– cytosin, jednak okótovanou siluetu člověka a&nbsp;schéma vysílacího radioskopu.</span></p>
          <p class="chunk" data-nb-ref-number="177" data-nb-words="18" data-nb-chars="143"><span class="idea" data-nb-ref-number="177" id="idea177" data-nb-words="18" data-nb-chars="143">Velmi podobně, stejně důvtipně (a pro laika stejně kabalisticky nesrozumitelně) šifrované poselství zpožďovaných „ozvěn“ v&nbsp;Lunanově podání zní:</span></p>
        </section>
        <section>
          <blockquote class="chunk" data-nb-ref-number="178" data-nb-words="3" data-nb-chars="19"><span class="idea" data-nb-ref-number="178" id="idea178" data-nb-words="3" data-nb-chars="19"><p>Odtud začněte číst.</p></span></blockquote>
          <blockquote class="chunk" data-nb-ref-number="179" data-nb-words="6" data-nb-chars="39"><span class="idea" data-nb-ref-number="179" id="idea179" data-nb-words="6" data-nb-chars="39"><p>Naším domovem je&nbsp;hvězda Epsilon Bootis.</p></span></blockquote>
          <blockquote class="chunk" data-nb-ref-number="180" data-nb-words="3" data-nb-chars="17"><span class="idea" data-nb-ref-number="180" id="idea180" data-nb-words="3" data-nb-chars="17"><p>Je&nbsp;to&nbsp;dvojhvězda.</p></span></blockquote>
          <blockquote class="chunk" data-nb-ref-number="181" data-nb-words="6" data-nb-chars="32"><span class="idea" data-nb-ref-number="181" id="idea181" data-nb-words="6" data-nb-chars="32"><p>Žijeme na&nbsp;šesté planetě ze&nbsp;sedmi</p></span></blockquote>
          <blockquote class="chunk" data-nb-ref-number="182" data-nb-words="4" data-nb-chars="26"><span class="idea" data-nb-ref-number="182" id="idea182" data-nb-words="4" data-nb-chars="26"><p>počítáno od&nbsp;našeho Slunce,</p></span></blockquote>
          <blockquote class="chunk" data-nb-ref-number="183" data-nb-words="7" data-nb-chars="39"><span class="idea" data-nb-ref-number="183" id="idea183" data-nb-words="7" data-nb-chars="39"><p>které je&nbsp;větší z&nbsp;obou hvězd dvouhvězdy.</p></span></blockquote>
          <blockquote class="chunk" data-nb-ref-number="184" data-nb-words="8" data-nb-chars="49"><span class="idea" data-nb-ref-number="184" id="idea184" data-nb-words="8" data-nb-chars="49"><p>Šestá planeta má&nbsp;jeden měsíc, čtvrtá planeta tři,</p></span></blockquote>
          <blockquote class="chunk" data-nb-ref-number="185" data-nb-words="5" data-nb-chars="25"><span class="idea" data-nb-ref-number="185" id="idea185" data-nb-words="5" data-nb-chars="25"><p>první až&nbsp;třetí po&nbsp;jednom.</p></span></blockquote>
          <blockquote class="chunk" data-nb-ref-number="186" data-nb-words="9" data-nb-chars="50"><span class="idea" data-nb-ref-number="186" id="idea186" data-nb-words="9" data-nb-chars="50"><p>Naše sonda je&nbsp;na&nbsp;oběžné dráze kolem vašeho Měsíce.</p></span></blockquote>
          <blockquote class="chunk" data-nb-ref-number="187" data-nb-words="6" data-nb-chars="40"><span class="idea" data-nb-ref-number="187" id="idea187" data-nb-words="6" data-nb-chars="40"><p>Odeslané mapy vám určují pozici Arkturu.</p></span></blockquote>
        </section>
        <section>
          <p class="chunk" data-nb-ref-number="188" data-nb-words="5" data-nb-chars="26"><span class="idea" data-nb-ref-number="188" id="idea188" data-nb-words="5" data-nb-chars="26">Jak je&nbsp;vidět, máme adresu.</span></p>
          <p class="chunk" data-nb-ref-number="189" data-nb-words="102" data-nb-chars="721"><span class="idea" data-nb-ref-number="189" id="idea189" data-nb-words="102" data-nb-chars="721">Systematický výzkum zpožděným rádiových ozvěn byl navázán teprve roku 1967 Ústavem pro výzkum plazmy při Stanfordské univerzitě (Kalifornie), a&nbsp;to bez ohledu na&nbsp;negativní výsledky občasných pokusů Buddena a&nbsp;Yatese v&nbsp;Essexu v&nbsp;letech 1947–1949. Oba autoři používali nevhodné aparatury, příliš rušené pozemským vysíláním. Stanfordší vědci, přistupující k&nbsp;výzkumu s&nbsp;pracovní hypotézou o&nbsp;zpožďování signálů jako o&nbsp;výsledku dosud neznámé interakce elektromagnetických vln s&nbsp;plazmou, získali první ověřené zpoždění roku 1970. Od&nbsp;roku 1932 do&nbsp;1969 prý však bylo podle zpráv rozhlasového odborného listu QST (O. G. Villard, C. R. Graf, J. M. Lomasney) zachyceno nejméně čtyřicet LDE (Long-Delayed-Echoes, dlouho zpožděných ozvěn)…</span></p>
          <p class="chunk" data-nb-ref-number="190" data-nb-words="75" data-nb-chars="518"><span class="idea" data-nb-ref-number="190" id="idea190" data-nb-words="75" data-nb-chars="518">Podle názoru převážné většiny odborníků souvisí pravděpodobně tyto zpožděné rádiové ozvěny s&nbsp;tzv. libračními body v&nbsp;soustavě Země–Měsíc, případně Země–Slunce. Takových libračních bodů (center) existuje v&nbsp;soustavě dvou těles vždy pět; tři na&nbsp;spojnici obou těles, a&nbsp;to jedno mezi tělesy a&nbsp;dvě na&nbsp;vnějších stranách, zbývající dvě centra tvoří s&nbsp;tělesy dva rovnostranné trojúhelníky. Tyto gravitační anomálie se&nbsp;chovají jako pasti na&nbsp;nejrůznější kosmické „smetí“, které se&nbsp;ionizuje slunečním zářením a&nbsp;odráží rádiové vlny.</span></p>
          <p class="chunk" data-nb-ref-number="191" data-nb-words="70" data-nb-chars="494"><span class="idea" data-nb-ref-number="191" id="idea191" data-nb-words="70" data-nb-chars="494">Mnozí astronomové a&nbsp;spojovací odborníci považují proto tato librační centra a&nbsp;odrazy od&nbsp;nich za&nbsp;uspokojivé a&nbsp;prozatím vyčerpávající vysvětlení zpožďování rádiových ozvěn. Snad je&nbsp;tomu opravdu tak, ale pak zůstává záhadou proměnlivost odrážejících útvarů, zjevná ze&nbsp;změny délky zpoždění, dosud nevyjasněné změny v&nbsp;podmínkách odrazu v&nbsp;krátkém časovém intervalu, kdy se&nbsp;podle našich vědomostí nezměnily ionosférické a&nbsp;jiné podmínky přenosu signálů atd. Snad do&nbsp;hry vstupují jiné přirozené příčiny.</span></p>
        </section>
        <section>
          <p class="chunk" data-nb-ref-number="192" data-nb-words="1" data-nb-chars="0"><span class="idea" data-nb-ref-number="192" id="idea192" data-nb-words="1" data-nb-chars="0"><img src="./resources/034_fmt.jpeg" alt="034.jpg"></span></p>
          <p class="chunk" data-nb-ref-number="193" data-nb-words="34" data-nb-chars="247"><span class="idea" data-nb-ref-number="193" id="idea193" data-nb-words="34" data-nb-chars="247">Grafické znázornění zpožďovaných signálů podle Duncana Lunana, který tento obrazec interpretoval jako zprávu pro Zemi, odeslanou ze&nbsp;sondy obyvatelů planety hvězdy Epsilon Bootis, kroužící již 12 600 let v&nbsp;blízkosti naší planety (podle Spaceflight)</span></p>
          <p class="chunk" data-nb-ref-number="194" data-nb-words="116" data-nb-chars="765"><span class="idea" data-nb-ref-number="194" id="idea194" data-nb-words="116" data-nb-chars="765">Snad jde skutečně o&nbsp;dosud neznámý přírodní jev setrvávání rádiového signálu v&nbsp;plazmatické „pasti“, případně jeho několika­vteřinového kroužení kolem Země. Nutno však přiznat, že&nbsp;Lunanovy argumenty jsou velmi přesné a&nbsp;důkladné, i&nbsp;když jsme je&nbsp;nemohli v&nbsp;této knize ani přibližně uvést&nbsp;– např. zodpovězení otázky, která patrně napadne každého hloubavějšího čtenáře, totiž proč by&nbsp;předpokládaní nepozemšťané užívali jako časovou jednotku sekundu atd. atd.? Rozhodně by&nbsp;stálo za&nbsp;pokus, ostatně ne&nbsp;příliš nákladný, zdroj LDE směrově určit a&nbsp;ozvat se&nbsp;mu&nbsp;ve&nbsp;stejném kódu (i když by&nbsp;doručení naší zprávy trvalo pořádně dlouho, nejspíše 230 nebo dokonce 13 000 let, ale kdo ví?), případně zkusit to&nbsp;s&nbsp;laserem, jehož paprsek může přenášet neočekávaně mnoho informací současně.</span></p>
          <p class="chunk" data-nb-ref-number="195" data-nb-words="41" data-nb-chars="252"><span class="idea" data-nb-ref-number="195" id="idea195" data-nb-words="41" data-nb-chars="252">Prosím čtenáře, aby tuto exkurzi do&nbsp;oblasti vzrušující radioelektroniky považoval i&nbsp;za příspěvek k&nbsp;možnému řešení otázky, jak se&nbsp;co&nbsp;na&nbsp;naší Zemi vzalo, odkud se&nbsp;to&nbsp;vzalo a&nbsp;proč. Například slitina hliníku ve&nbsp;2000 let starém hrobě čínského pana generála…</span></p>
          <p class="chunk" data-nb-ref-number="196" data-nb-words="188" data-nb-chars="1343"><span class="idea" data-nb-ref-number="196" id="idea196" data-nb-words="188" data-nb-chars="1343">K&nbsp;dešifrování zpožďovaných signálů sluší ještě podotknout, že&nbsp;nebyla nahodilá ani bez určitých teoretických předpokladů, vypracovaných již řadou autorů jednak přímo pro program CETI, jednak nezávisle na&nbsp;něm (L. M. Cindilis, J. Lehmann, D. M. A. Mercer, H. Nováková, B. V. Suchotin, D. Žukov a&nbsp;další). Náplň poselství ke&nbsp;hvězdám a&nbsp;otázky jeho dešifrování se&nbsp;staly i&nbsp;jedním z&nbsp;hlavních témat semináře o&nbsp;možnosti spojení s&nbsp;mimozemskými civilizacemi, pořádaného roku 1976 v&nbsp;Praze (K. Mišoň). Literatura, věnovaná otázkám luštění mezihvězdných zpráv, obsahuje dnes pravidelně stati o&nbsp;metodách vojenského šifrování i&nbsp;lingvistického dešifrování. Zajímavé je, že&nbsp;většina autorů očekává v&nbsp;kosmickém styku nejspíše šifrování lingvistické se&nbsp;všemi obtížemi, spojenými s&nbsp;dešifrováním, kde svou úlohu hraje i&nbsp;šťastná náhoda i&nbsp;intuice luštitelů, postupujících od&nbsp;elementárních signálů přes sdružovací algoritmy až&nbsp;ke&nbsp;skupinám znaků, morfémám. Pozemská praxe však ukázala (poselství nesené sondou Pioneer 10), že&nbsp;schůdnější cestou je&nbsp;řeč obrazů, kombinovaná s&nbsp;matematickým sdělením v&nbsp;dvojkovém kódu, společném patrně pro všechny představitelné druhy samočinných počítačů. Skutečnost, že&nbsp;stejnou metodu zvolili i&nbsp;předpokládaní odesílatelé zpráv, zachycených ve&nbsp;dvacátých letech, je&nbsp;dalším bodem ve&nbsp;prospěch snahy o&nbsp;pečlivé prověření a&nbsp;rozšíření tohoto výzkumu.</span></p>
          <p class="chunk" data-nb-ref-number="197" data-nb-words="82" data-nb-chars="599"><span class="idea" data-nb-ref-number="197" id="idea197" data-nb-words="82" data-nb-chars="599">Osobně mám ještě jeden argument pro interstelární komunikaci prostřednictvím kosmických sond, i&nbsp;když je&nbsp;to&nbsp;vzhledem k&nbsp;jejich omezené cestovní rychlosti styk zdlouhavý, komplikovaný a&nbsp;co do&nbsp;objemu informací limitní. Domnívám se&nbsp;totiž, že&nbsp;stále vzrůstající produkce umělého elektromagnetického vlnění, používaného nejrozličnějšími spojovacími a&nbsp;lokačními prostředky (již dnes emituje Země v&nbsp;pásmu rádiových vln řádově daleko více energie než Slunce) nejen není důkazem existence každé technicky vyvinuté civilizace, ale že&nbsp;její další vzrůst může být dokonce ze&nbsp;sebezáchovných důvodů omezován a&nbsp;brzděn.</span></p>
          <p class="chunk" data-nb-ref-number="198" data-nb-words="185" data-nb-chars="1194"><span class="idea" data-nb-ref-number="198" id="idea198" data-nb-words="185" data-nb-chars="1194">Aniž se&nbsp;chci vracet do&nbsp;dob útoků bulvárního tisku na&nbsp;Marconiho, jehož rádiové vlny byly obviňovány z&nbsp;vyvolávání nejrůznějších chorob, kleptomanií a&nbsp;impotencí počínaje a&nbsp;rakovinou konče, nemohu přejít mlčením zjištění celé řady badatelů (u nás hrozí např. Z.&nbsp;Frank, J. Štverák, J. Dvořák aj.), totiž že&nbsp;se&nbsp;rádiové vlny hrozí stát další metlou civilizace. Z&nbsp;fyzikálního hlediska jde o&nbsp;část spektra elektromagnetického záření od&nbsp;100 kHz až&nbsp;do&nbsp;30 GHz, což odpovídá vlnovým délkám od&nbsp;3000 m&nbsp;do&nbsp;1 cm. Část spektra, od&nbsp;100 kHz do&nbsp;300 MHz, využívají především rozhlas a&nbsp;televize, vyšší část (300 MHz až&nbsp;30 GHz) je&nbsp;vyhrazena radiolokační technice. Nejsme schopni smyslově vnímat toto záření, pronikající ustavičně prostorem kolem nás ve&nbsp;značných intenzitách. Naštěstí&nbsp;– stěží bychom se&nbsp;vyrovnali s&nbsp;přílivem informací, s&nbsp;nimiž se&nbsp;člověk ve&nbsp;svém fylogenetickém vývoji ve&nbsp;větší míře (nepočítaje emisi Slunce) nikdy nesetkal ani jako s&nbsp;informačním kanálem, ani jako s&nbsp;jedním z&nbsp;faktorů, spolupůsobících při vzniku a&nbsp;vývoji života. Neschopnost smyslově zjišťovat neznamená ovšem neškodnost&nbsp;– nevnímáme ani RTG a&nbsp;gama záření, necítíme smrtelně nebezpečný kysličník uhelnatý, mnohé jedy nás svou chutí nevarují.</span></p>
          <p class="chunk" data-nb-ref-number="199" data-nb-words="106" data-nb-chars="728"><span class="idea" data-nb-ref-number="199" id="idea199" data-nb-words="106" data-nb-chars="728">Aniž situaci sebeméně dramatizujeme, musíme připustit, že&nbsp;fyziologické působení rádiových vln existuje a&nbsp;že je&nbsp;bezpečně prokázáno. Je&nbsp;to&nbsp;především jejich účinek tepelný, používaný dnes ostatně nejen k&nbsp;fyzikální terapii, ale i&nbsp;k&nbsp;sváření plastických hmot a&nbsp;kovů, k&nbsp;sušení dřeva, k&nbsp;tepelné úpravě potravin atd. Při pohlcení rádiových vln organismem se&nbsp;část zářivé energie změní v&nbsp;energii tepelnou, která působí lokálně a&nbsp;uvádí v&nbsp;činnost termoregulační mechanismy, snažící se&nbsp;hrozbu poškození tkání teplem odstranit. Většinou k&nbsp;němu při setkání organismu s&nbsp;rádiovými vlnami nedochází&nbsp;– výjimkami jsou např. oční čočka nebo zárodečné buňky, které mohou být při dostatečné intenzitě vysokofrekvenčního pole postiženy vážně a&nbsp;nevratně…</span></p>
          <p class="chunk" data-nb-ref-number="200" data-nb-words="105" data-nb-chars="773"><span class="idea" data-nb-ref-number="200" id="idea200" data-nb-words="105" data-nb-chars="773">Závažnější je&nbsp;však, jak se&nbsp;zdá, netepelné působení, shodně potvrzené seriózními experimenty i&nbsp;při intenzitách mnohem nižších, než jaké vyvolávají poškození tepelná. U&nbsp;mikrovln byly po&nbsp;expozici zjištěny poruchy nervového systému, spočívající v&nbsp;postižení spojení mezi výběžky neuronů, tzv. synapsí. Tyto účinky se&nbsp;projevují zejména při působení poměrně ostře ohraničených a&nbsp;směrovaných svazků mikrovln, tak jak se&nbsp;emitují a&nbsp;usměrňují, např. radiolokátory s&nbsp;paraboloidními anténami značných velikostí. Čtenáři, kteří měli v&nbsp;průběhu vojenské základní služby možnost seznámit se&nbsp;s&nbsp;obsluhou radiolokátorů, patrně znají z&nbsp;vlastní zkušenosti účinek lokačního kužele mikrovln, namířeného těsně před paraboloid, na&nbsp;nevinné myši. Je&nbsp;to&nbsp;experiment jako zábava krutý, ale přesvědčující.</span></p>
          <p class="chunk" data-nb-ref-number="201" data-nb-words="121" data-nb-chars="852"><span class="idea" data-nb-ref-number="201" id="idea201" data-nb-words="121" data-nb-chars="852">Zdravotní poruchy, zjištěné vyšetřováním posádek radiolokátorů za&nbsp;II. světové války, kdy ještě nebyly známy principy a&nbsp;zásady ochrany (vyčerpání, únavnost, nespavost, poruchy potence, změny EKG, změny frekvence tepu, snížení krevního tlaku, poruchy čichu, změny krevního obrazu, v&nbsp;jednom případě dokonce smrt), vedly všeobecně ke&nbsp;zvýšené opatrnosti. Vyjmenované příznaky se&nbsp;dnes již neobjevují&nbsp;– přetrvávají jen velmi vzácně se&nbsp;vyskytující poškození oční čočky&nbsp;–, byl však jimi podán nesporný důkaz o&nbsp;interakci rádiových vln s&nbsp;živými organismy, stoupající od&nbsp;vln milimetrových k&nbsp;centimetrovým s&nbsp;obzvláště aktivním pásmem vln kolem vlnové délky 10 cm&nbsp;a&nbsp;dalším maximem v&nbsp;pásmu 70–80 cm. Nepochybně histologicky i&nbsp;neurohistochemicky zjištěné patologické změny mohou být vyvolány intenzitami záření tak nízkými, že&nbsp;o&nbsp;tepelném působení nemůže být vůbec řeč.</span></p>
          <p class="chunk" data-nb-ref-number="202" data-nb-words="18" data-nb-chars="130"><span class="idea" data-nb-ref-number="202" id="idea202" data-nb-words="18" data-nb-chars="130">Vedlejším výtěžkem těchto výzkumů bylo zajímavé zjištění, že&nbsp;zcela výjimeční jedinci jsou vybaveni k&nbsp;jakési detekci rádiových vln.</span></p>
          <p class="chunk" data-nb-ref-number="203" data-nb-words="44" data-nb-chars="329"><span class="idea" data-nb-ref-number="203" id="idea203" data-nb-words="44" data-nb-chars="329">Vnímají např. zapojení a&nbsp;vypnutí mikrovlnného generátoru, v&nbsp;jehož blízkosti se&nbsp;nalézají. Jiní jsou schopni detekovat rádiové vlny jako svisty a&nbsp;šumy a&nbsp;poměrně značný podíl zkoumaných osob byl schopen přijmout centrální nervovou soustavou signál, vyvolávající např. podmíněný reflex, dodaný mikrovlnami, tedy mimosmyslovou cestou.</span></p>
          <p class="chunk" data-nb-ref-number="204" data-nb-words="116" data-nb-chars="853"><span class="idea" data-nb-ref-number="204" id="idea204" data-nb-words="116" data-nb-chars="853">Tato skutečnost je&nbsp;zajímavá pro psychotroniky. Pro antropology a&nbsp;biology předkládá otázku, kde a&nbsp;odkud se&nbsp;tato schopnost některých jedinců vzala. Příroda, materialističtěji řečeno vývoj života vůbec a&nbsp;člověka jako druhu zvláště, si&nbsp;nepotrpí na&nbsp;exkluzívní zbytečnosti a&nbsp;lidské orgány i&nbsp;jejich schopnosti se&nbsp;vyvíjely jen v&nbsp;dia­lektickém vztahu vzájemného ovlivňování zevního a&nbsp;vnitřního prostředí, konfrontací s&nbsp;vlivy, jimž byl organismus vystaven. Pokud je&nbsp;nám známo, nepatřilo k&nbsp;těmto vlivům rádiové záření, opět s&nbsp;výslovnou výjimkou záření Slunce a&nbsp;některých vesmírných zdrojů, tzv. radiohvězd, jejichž intenzita je&nbsp;však patrně biologicky podprahová a&nbsp;jejichž existence rozhodně nevyžadovala žádné specializované „rádiové“ smysly. Vysokofrenkvenční pole nadprahové intenzity v&nbsp;oblasti rádiových vln zrodila teprve nedávná technika. Nebo se&nbsp;snad mýlíme?</span></p>
          <p class="chunk" data-nb-ref-number="205" data-nb-words="75" data-nb-chars="581"><span class="idea" data-nb-ref-number="205" id="idea205" data-nb-words="75" data-nb-chars="581">V&nbsp;každém případě pracuje dnes řada týmů na&nbsp;vývoji ochranných opatření a&nbsp;pomůcek, syntetických nebo zčásti kovových obleků a&nbsp;kapucí, brýlí s&nbsp;reflexními vrstvami, dálkových manipulátorů pro obzvláště exponované provozy atd., chránících obsluhy zařízení, emitujících centimetrové a&nbsp;decimetrové vlnění. Tedy radiolokátorů, magnetronových pecí, přístrojů na&nbsp;vysokofrekvenční ohřev, synchrotronů apod. Tyto osoby jsou pod stálou lékařskou kontrolou a&nbsp;hygienickým dohledem. Intenzita polí rádiových vln, s&nbsp;nimiž se&nbsp;setkává obrovská většina ostatní populace, nemůže zdraví člověka ohrozit.</span></p>
          <p class="chunk" data-nb-ref-number="206" data-nb-words="2" data-nb-chars="15"><span class="idea" data-nb-ref-number="206" id="idea206" data-nb-words="2" data-nb-chars="15">Nemůže opravdu?</span></p>
          <p class="chunk" data-nb-ref-number="207" data-nb-words="226" data-nb-chars="1581"><span class="idea" data-nb-ref-number="207" id="idea207" data-nb-words="226" data-nb-chars="1581">Netvrdil bych to&nbsp;s&nbsp;naprostou jistotou. Počet zdrojů rádiového záření na&nbsp;naší planetě vzrůstá geometrickou řadou. Naše zkušenosti o&nbsp;jeho biologickém účinku jsou kratičké, sotva několik let staré, a&nbsp;dosud zdaleka neopustily půdu experimentálních laboratoří. Nemáme představu, jakými mechanismy by&nbsp;mohlo rádiové záření působit např. na&nbsp;genetický základ, genom člověka. Mohlo by&nbsp;to&nbsp;být působení plíživé, protrahované, manifestující se&nbsp;teprve po&nbsp;řadě generací. Vzpomeňme na&nbsp;„případ DDT“. Objevitel jeho insekticidního účinku švýcarský vědec P. H. Müller obdržel roku 1948 Nobelovu cenu. Jistě právem&nbsp;– uchránil milióny lidí malárie, různých encefalitid, spavé nemoci atd. Dnes je&nbsp;jednou z&nbsp;vážných starostí lidstva snaha o&nbsp;zákaz používání DDT vůbec a&nbsp;pokusy o&nbsp;jeho odstranění ze&nbsp;světového oceánu a&nbsp;z&nbsp;tkání všech zvířat a&nbsp;bohužel i&nbsp;člověka, kde působí prokazatelně nepříznivě. A&nbsp;kromě toho kvantová fyzika s&nbsp;jistým překvapením stále znovu a&nbsp;znovu zjišťuje, že&nbsp;ke&nbsp;„spuštění“ biologických procesů, jichž se&nbsp;zúčastňuje např. celá buňka nebo dokonce celý orgán, postačí neočekávaně nepatrný impuls. Při úvahách o&nbsp;fotosyntéze zelených rostlin se&nbsp;licitovalo od&nbsp;několika tisíc potřebných fotonů ke&nbsp;stovkám, desítkám a&nbsp;posléze několika málo elementárním částicím světla. Definitivní výsledek zní: k&nbsp;zahájení velesložitého komplexu fotosyntetických reakcí postačí jeden jediný foton. V&nbsp;tomto případě se&nbsp;osvědčilo husitské heslo „na množství nehleďte“. Neosvědčí se&nbsp;i&nbsp;v&nbsp;budoucnosti po&nbsp;dalším zkoumání dávky rádiového záření, schopného navodit procesy, vedoucí k&nbsp;netepelnému poškození buněk a&nbsp;tkání?</span></p>
          <p class="chunk" data-nb-ref-number="208" data-nb-words="170" data-nb-chars="1234"><span class="idea" data-nb-ref-number="208" id="idea208" data-nb-words="170" data-nb-chars="1234">Kdyby tomu tak bylo, lze očekávat, že&nbsp;každá technická civilizace bude hledat jiné možnosti komunikace než bezdrátové spojení a&nbsp;jiné možnosti lokace než vysílání svazků mikrovln a&nbsp;přijímání jejich odrazů. Snad by&nbsp;to&nbsp;byl jen jeden z&nbsp;kroků na&nbsp;přechodu (nikoli při návratu, ten není možný) k&nbsp;netechnické civilizaci, předvídaný S. Lemem v&nbsp;knize <em>Summa technologiae</em>. Snad jen dílčí ústupek, kompenzovaný např. využitím gravitačních vln, soustavy retranslačních laserových stanic nebo jiným zařízením. V&nbsp;každém případě by&nbsp;pak snahy o&nbsp;dorozumění mezi planetami vzdálených hvězd neprobíhaly podle dnešní představy programu CETI, totiž vysíláním mimořádně silných směrovaných signálů k&nbsp;vytipovaným oblastem oblohy, nebo naopak pokusy o&nbsp;jejich odposlech z&nbsp;prostoru obzvláště perspektivních hvězd. Hygienikové těchto planet, jejichž populace, jak čtenáři <em>Tušení stínu</em> vědí, by&nbsp;se&nbsp;patrně principiálně biologickou skladbou příliš nelišila od&nbsp;člověka, by&nbsp;instalaci zdrojů vysokofrekvenčních polí na&nbsp;mateřské planetě zakázali. Schůdným východiskem byť i&nbsp;opožděného ukojení nezkrotné zvědavosti by&nbsp;se&nbsp;mohly nejspíše stát kosmické sondy, zahajující činnost teprve po&nbsp;zachycení rádiových signálů civilizace dobrodruhů, která si&nbsp;toto riziko ještě dopřává.</span></p>
          <p class="chunk" data-nb-ref-number="209" data-nb-words="50" data-nb-chars="312"><span class="idea" data-nb-ref-number="209" id="idea209" data-nb-words="50" data-nb-chars="312">Jak je&nbsp;vidět, dostali jsme se&nbsp;od&nbsp;tunguzského tělesa dost daleko. Autor doufá, že&nbsp;ne&nbsp;tak daleko, aby nebyl jasný záměr naznačit potřebu trvalého a&nbsp;opětovného zkoumání všeho, co&nbsp;kolem naší Země létá a&nbsp;co vzbuzuje pochybnosti a&nbsp;otázky jakéhokoli druhu. Možná že&nbsp;tato zvědavost přinese v&nbsp;budoucnosti vytoužené ovoce.</span></p>
        </section>
        <section>
          <blockquote class="chunk" data-nb-ref-number="210" data-nb-words="263" data-nb-chars="1657"><span class="idea" data-nb-ref-number="210" id="idea210" data-nb-words="263" data-nb-chars="1657"><p>Je&nbsp;otázkou, jaké štěstí by&nbsp;lidstvu objevení mimozemského života přineslo. Někteří odborníci jsou značně skeptičtí, ne-li přímo pochmurní. Tak přední světový astronom prof. Z. Kopal (narozený 1914 v&nbsp;Litomyšli, od&nbsp;1937 v&nbsp;USA, od&nbsp;1951 na&nbsp;Manchesterské univerzitě v&nbsp;Anglii) je&nbsp;přímo studnicí pesimismu: „… je&nbsp;vůbec možné, aby nám kontakt s&nbsp;cizí civilizací… přinesl nějaký prospěch? Druh života, který by&nbsp;byl na&nbsp;mnohem nižší vývojové úrovni než náš vlastní, bychom museli jít hledat sami; a&nbsp;kdybychom jej objevili, zajímal by&nbsp;patrně jen mikrobiology, kteří by&nbsp;jím mohli naplnit své zkumavky. Kdyby se&nbsp;naopak na&nbsp;naši planetu dostaly mimozemské bytosti, jež by&nbsp;byly natolik inteligentní, aby odhalily naši existenci, ocitli bychom se&nbsp;možná ve&nbsp;zkumavkách my&nbsp;sami. Možná že&nbsp;bychom se&nbsp;do&nbsp;nich dostali dříve, než bychom si&nbsp;vůbec uvědomili, co&nbsp;se&nbsp;s&nbsp;námi vlastně děje… Návštěva příslušníků mimozemské civilizace, k&nbsp;níž by&nbsp;po&nbsp;takovém objevu mohlo dojít, by&nbsp;však mohla pro lidstvo velmi snadno znamenat opravdovou katastrofu… Nezvaní návštěvníci by&nbsp;například mohli přenést na&nbsp;naši planetu takové jednobuněčné baktérie, vůči nimž jsou sami imunní, ale jež by&nbsp;mohly přivodit náš rychlý konec. Kdybychom proto někdy z&nbsp;kosmu zachytili signály, jež by&nbsp;byly předzvěstí návštěvy nějakých mimozemských bytostí, nemělo by&nbsp;nás ani napadnout na&nbsp;ně&nbsp;odpovídat. Měli bychom se&nbsp;naopak snažit chovat se&nbsp;tak nenápadně, jak je&nbsp;to&nbsp;jen možné. Kdyby toho bylo zapotřebí, měli bychom dokonce na&nbsp;určitý čas zastavit i&nbsp;provoz našich televizních stanic. I&nbsp;když by&nbsp;nebylo mnohým, z&nbsp;nás příjemné být po&nbsp;určitou dobu bez televize, byla by&nbsp;to&nbsp;malá oběť ve&nbsp;srovnání s&nbsp;osudem pro lidstvo daleko horším.“</p></span></blockquote>
          <p class="chunk" data-nb-ref-number="211" data-nb-words="3" data-nb-chars="16"><span class="idea" data-nb-ref-number="211" id="idea211" data-nb-words="3" data-nb-chars="16">ZPRÁVA O&nbsp;VESMÍRU</span></p>
          <blockquote class="chunk" data-nb-ref-number="212" data-nb-words="156" data-nb-chars="977"><span class="idea" data-nb-ref-number="212" id="idea212" data-nb-words="156" data-nb-chars="977"><p>Snad je&nbsp;to&nbsp;dobrá rada, ale impulsy pozemských rádiových signálů k&nbsp;blízkým hvězdám jsou už&nbsp;na&nbsp;cestě, právě tak jako vizitka se&nbsp;zpáteční adresou na&nbsp;sondě Pioneer 10. Teplota Země v&nbsp;oblasti metrových vlnových délek dosahuje asi 108 K, což musí případné nepozemšťany, vybavené patřičnými přístroji, přímo trknout. Vyslali jsme rádiové signály, a&nbsp;z&nbsp;vesmíru se&nbsp;snad&nbsp;– kdo ví?&nbsp;– ozvaly programově opožděné ozvěny. Atmosféru opustily první rakety&nbsp;– a&nbsp;objevily se&nbsp;neidentifikované létající předměty, UFO, rojící se&nbsp;jako včely (pokud můžeme alespoň trochu věřit četným pozorováním) kolem atomových střelnic, kde došlo k&nbsp;dalším kosmicky pozorovatelným projevům lidské aktivity a&nbsp;důmyslu. Vypustili jsme družice a&nbsp;kosmické lodi s&nbsp;posádkou&nbsp;– a&nbsp;jejich posádky hlásily, že&nbsp;jsou doprovázeny objekty, které by&nbsp;na&nbsp;onom místě a&nbsp;v&nbsp;onom čase neměly být a&nbsp;nemají tam co&nbsp;dělat (posádky Gemini 4, 5, 6, 10 a&nbsp;dalších pilotovaných lodí). A&nbsp;na Zemi, naší krásné modré planetě, se&nbsp;děje ledacos zajímavého.</p></span></blockquote>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tuseni_souvislosti_038.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>