<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="OD ZMIZELÝCH LODÍ K&nbsp;JINÝM VESMÍRŮM&nbsp;">
    <meta name="apple-mobile-web-app-capable" content="yes">
    <title>OD ZMIZELÝCH LODÍ K&nbsp;JINÝM VESMÍRŮM</title>
    <link rel="stylesheet" href="./style/style.min.css" media="screen" integrity="sha256-B3gLD3ahhzhEdo6UinammBwydemN1LIOKCNUgIhBIno=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Ludvík Souček: Tušení souvislosti">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Tušení souvislosti">
    <meta property="og:title" content="Tušení souvislosti">
    <meta property="og:type" content="book">
    <meta property="og:book:author" content="Ludvík Souček">
    <meta property="twitter:title" content="Ludvík Souček: Tušení souvislosti">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./tuseni_souvislosti_035.html">
    <link rel="next" href="./colophon.html">
    <meta name="nb-order" content="8">
    <link rel="self" href="tuseni_souvislosti_038.html">
    <meta name="nb-identifier" content="soucek-tuseni-souvislosti-690ca74">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="14160" data-nb-chars="98019">
    <nav role="doc-toc">
      <ul class="plain section">
        <ul class="plain section">
          <li><a href="tuseni_souvislosti_005.html">CITÁTY</a></li>
          <li><a href="tuseni_souvislosti_006.html">POSUNOVÁNÍ HRANIC</a></li>
          <li><a href="tuseni_souvislosti_008.html">PROUTEK CÍSAŘE YÜ A DRAČÍ ŽÍLY </a></li>
          <li><a href="tuseni_souvislosti_012.html">MAMUTI MAJÍ STÁLE CO ŘÍCI</a></li>
          <li><a href="tuseni_souvislosti_016.html">HROZBA MAGNETICKÉHO POLE </a></li>
          <li><a href="tuseni_souvislosti_035.html">METEORITY PODIVNÉ, ZNEUZNANÉ A PODNĚTNÉ </a></li>
          <li><a href="tuseni_souvislosti_038.html">OD ZMIZELÝCH LODÍ K JINÝM VESMÍRŮM </a></li>
        </ul>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./tuseni_souvislosti_035.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="6" data-nb-chars="34"><span class="idea" data-nb-ref-number="1" id="idea1" data-nb-words="6" data-nb-chars="34">OD ZMIZELÝCH LODÍ K&nbsp;JINÝM VESMÍRŮM</span></h1>
        <section>
          <blockquote class="chunk" data-nb-ref-number="2" data-nb-words="69" data-nb-chars="384"><span class="idea" data-nb-ref-number="2" id="idea2" data-nb-words="69" data-nb-chars="384"><p>Pan Rybka se&nbsp;najednou zastavil: právě když chtěl přejít přes běloučkou ulici ke&nbsp;svým vrátkům, viděl, že&nbsp;i&nbsp;ty šlépěje, které byly před ním, odbočují z&nbsp;chodníku a&nbsp;míří přes ulici k&nbsp;vrátkům. Kdo by&nbsp;to&nbsp;ke&nbsp;mně šel? řekl si&nbsp;zaraženě a&nbsp;sledoval očima ty&nbsp;šlépěje. Bylo jich pět; a&nbsp;přesně uprostřed ulice se&nbsp;končily ostrým otiskem levé nohy; dál už&nbsp;nebylo nic, jen neporušený a&nbsp;nedotčený sníh.</p></span></blockquote>
          <blockquote class="chunk" data-nb-ref-number="3" data-nb-words="7" data-nb-chars="34"><span class="idea" data-nb-ref-number="3" id="idea3" data-nb-words="7" data-nb-chars="34"><p>To&nbsp;jsem blázen, řekl si&nbsp;pan Rybka.</p></span></blockquote>
          <p class="chunk" data-nb-ref-number="4" data-nb-words="3" data-nb-chars="20"><span class="idea" data-nb-ref-number="4" id="idea4" data-nb-words="3" data-nb-chars="20">KAREL ČAPEK: ŠLÉPĚJE</span></p>
          <blockquote class="chunk" data-nb-ref-number="5" data-nb-words="17" data-nb-chars="100"><span class="idea" data-nb-ref-number="5" id="idea5" data-nb-words="17" data-nb-chars="100"><p>„Člověk by&nbsp;myslel,“ řekl jsem, „že v&nbsp;dnešní době by&nbsp;jakékoli ‚zmizení‘ beze stopy mělo být nemožné.“</p></span></blockquote>
          <blockquote class="chunk" data-nb-ref-number="6" data-nb-words="11" data-nb-chars="69"><span class="idea" data-nb-ref-number="6" id="idea6" data-nb-words="11" data-nb-chars="69"><p>Poirot přesunul o&nbsp;půl centimetru talířek s&nbsp;chlebem a&nbsp;zabručel stroze:</p></span></blockquote>
          <blockquote class="chunk" data-nb-ref-number="7" data-nb-words="14" data-nb-chars="93"><span class="idea" data-nb-ref-number="7" id="idea7" data-nb-words="14" data-nb-chars="93"><p>„Buďte přesný, příteli. Co&nbsp;si&nbsp;představujete pod ‚zmizením‘? Jaký druh zmizení máte na&nbsp;mysli?“</p></span></blockquote>
          <blockquote class="chunk" data-nb-ref-number="8" data-nb-words="12" data-nb-chars="81"><span class="idea" data-nb-ref-number="8" id="idea8" data-nb-words="12" data-nb-chars="81"><p>„Cožpak jsou zmizení různá, roztříděná a&nbsp;onálepkovaná?“ zeptal jsem se&nbsp;s&nbsp;úsměvem.</p></span></blockquote>
          <blockquote class="chunk" data-nb-ref-number="9" data-nb-words="10" data-nb-chars="50"><span class="idea" data-nb-ref-number="9" id="idea9" data-nb-words="10" data-nb-chars="50"><p>Japp se&nbsp;také usmál a&nbsp;Poirot na&nbsp;nás pohlédl úkosem.</p></span></blockquote>
          <blockquote class="chunk" data-nb-ref-number="10" data-nb-words="27" data-nb-chars="175"><span class="idea" data-nb-ref-number="10" id="idea10" data-nb-words="27" data-nb-chars="175"><p>„Samozřejmě! Dělí se&nbsp;na&nbsp;tři kategorie: první a&nbsp;nejčastější je&nbsp;dobrovolné zmizení. Druhá kategorie má&nbsp;původ ve&nbsp;ztrátě paměti, třetí&nbsp;– vražda a&nbsp;víceméně úspěšné ukrytí mrtvoly.“</p></span></blockquote>
          <p class="chunk" data-nb-ref-number="11" data-nb-words="5" data-nb-chars="39"><span class="idea" data-nb-ref-number="11" id="idea11" data-nb-words="2" data-nb-chars="16">AGATHA CHRISTIE:<br></span>
            <span class="idea" data-nb-ref-number="12" id="idea12" data-nb-words="3" data-nb-chars="23">ZMIZENÍ PANA DAVENHEIMA</span>
          </p>
        </section>
        <section>
          <p class="chunk" data-nb-ref-number="12" data-nb-words="28" data-nb-chars="197"><span class="idea" data-nb-ref-number="13" id="idea13" data-nb-words="28" data-nb-chars="197">Jednou z&nbsp;pobuřujících myšlenek pana Charlese Forta je&nbsp;představa o&nbsp;mimozemských bytostech, jejichž identitu se&nbsp;nesnaží blíže určit, občas lapajících&nbsp;– patrně ze&nbsp;studijních důvodů&nbsp;– ubohé pozemšťany.</span></p>
          <p class="chunk" data-nb-ref-number="13" data-nb-words="71" data-nb-chars="488"><span class="idea" data-nb-ref-number="14" id="idea14" data-nb-words="71" data-nb-chars="488">Většinou se&nbsp;jim to, jak se&nbsp;zdá, daří bez obtíží a&nbsp;aniž by&nbsp;vzbudili přílišnou pozornost. Každé světové město má&nbsp;zvláštní oddělení policie, pátrající po&nbsp;pohřešovaných. Jenom v&nbsp;Paříži se&nbsp;ročně ztratí několik tisíc lidí, o&nbsp;jejichž vyhledání je&nbsp;požádána prefektura. Zkušení odborníci obvykle většinu pohřešovaných objeví, živých nebo mrtvých. Stále však zbývají stovky případů, připisovaných na&nbsp;účet dokonalých zločinů, obchodů s&nbsp;bílým masem, útěků před spravedlností a&nbsp;dalšími známými důvody.</span></p>
          <p class="chunk" data-nb-ref-number="14" data-nb-words="75" data-nb-chars="505"><span class="idea" data-nb-ref-number="15" id="idea15" data-nb-words="75" data-nb-chars="505">Jsou však i&nbsp;zmizení pozoruhodná a&nbsp;nevysvětlitelná, mezi něž patří jakési rozpuštění se&nbsp;britského diplomata Benjamina Bathursta na&nbsp;zalidněné návsi rakouského městečka Perleburgu 25. listopadu 1809 či&nbsp;farmáře Davida Langa na&nbsp;přehledné louce v&nbsp;Tennessee 23. září 1880. Dodnes nebyl založen ad&nbsp;acta případ zmizení jedenáctiletého Oliviera Thomase ze&nbsp;dvora rodného statku poblíže Aberporthu ve&nbsp;Wallesu na&nbsp;Štědrý večer 1909 (jeho stopy končily stejně záhadně jako ony, nad nimiž žasl pan Rybka) i&nbsp;mnoho dalších.</span></p>
          <p class="chunk" data-nb-ref-number="15" data-nb-words="95" data-nb-chars="602"><span class="idea" data-nb-ref-number="16" id="idea16" data-nb-words="95" data-nb-chars="602">Řekněme, že&nbsp;to&nbsp;vše jsou výplody okurkových sezón a&nbsp;zoufalé snahy novinářů, aby v&nbsp;jejich novinách konečně bylo Něco Pořádného Ke&nbsp;Čtení. Stěží však lze vysypat z&nbsp;rukávu hromadná zmizení, která, nejsou-li záměrně utajena, vzruší úřady i&nbsp;veřejnost a&nbsp;leckdy inspirují umělce&nbsp;– jen v&nbsp;české románové literatuře vznikly o&nbsp;tajuplné katastrofě lodi Mary Celeste tři knihy různých autorů. Týká se&nbsp;to&nbsp;především posádek a&nbsp;cestujících na&nbsp;lodích, které jsou nalézány na&nbsp;hladině prázdné, opuštěné a&nbsp;bez známek zápasu či&nbsp;paniky, ač&nbsp;zcela schopné plavby. Záchranné pomůcky i&nbsp;cennosti a&nbsp;osobní zavazadla bývají na&nbsp;palubě.</span></p>
          <p class="chunk" data-nb-ref-number="16" data-nb-words="38" data-nb-chars="256"><span class="idea" data-nb-ref-number="17" id="idea17" data-nb-words="38" data-nb-chars="256">Nejznámějším případem byla právě Mary Celeste, nalezená lodí Dei Gratia 5. prosince 1872 mezi Azorami a&nbsp;Lisabonem, zcela prázdná a&nbsp;zřejmě v&nbsp;pořádku opuštěná. Skvrny, považované za&nbsp;krev, krví nebyly. Podrobnou zprávu přinesly londýnské Times 14. února 1873.</span></p>
          <p class="chunk" data-nb-ref-number="17" data-nb-words="23" data-nb-chars="196"><span class="idea" data-nb-ref-number="18" id="idea18" data-nb-words="23" data-nb-chars="196">Mary Celeste nezahájila nešťastnou řadu, jen pokračovala v&nbsp;sérii nevysvětlitelných zmizení, odehrávajících se&nbsp;v&nbsp;trojúhelníku mezi Floridou, Bermudami a&nbsp;Portorikem, nazývaném „trojúhelníkem smrti“.</span></p>
          <p class="chunk" data-nb-ref-number="18" data-nb-words="75" data-nb-chars="465"><span class="idea" data-nb-ref-number="19" id="idea19" data-nb-words="75" data-nb-chars="465">V&nbsp;červenci 1850 připlula k&nbsp;anglickým břehům poblíže osady Eastons Beach zjevně neřízená velká plachetnice Seabird, na&nbsp;níž posádku jako poslední živá bytost zastupoval vyděšený a&nbsp;třesoucí se&nbsp;lodní pes. Lidé zmizeli. Na&nbsp;lodi bylo vše v&nbsp;pořádku, nic nechybělo ani z&nbsp;navigačních přístrojů, ani z&nbsp;nákladu kávy a&nbsp;dřeva z&nbsp;Hondurasu. Poslední zápis&nbsp;– „Přepluli jsme podmořské skály Brenton“&nbsp;– dokazoval, že&nbsp;ještě několik mil před Eastons Beachem bylo na&nbsp;lodi vše v&nbsp;pořádku.</span></p>
          <p class="chunk" data-nb-ref-number="19" data-nb-words="53" data-nb-chars="370"><span class="idea" data-nb-ref-number="20" id="idea20" data-nb-words="53" data-nb-chars="370">Katastrofa je&nbsp;dnes vysvětlována úmyslným navedením vysloužilé lodi na&nbsp;břeh, aby bylo vyplaceno pojistné. Řada argumentů svědčí proti tomuto vysvětlení. Nechyběl ani jediný záchranný člun, pes byl do&nbsp;krajnosti vyděšen, a&nbsp;především by&nbsp;se&nbsp;takovým darebáctvím posádka odsoudila k&nbsp;doživotní nečinnosti nebo skrývání pod jinými jmény. A&nbsp;za to&nbsp;patrně pojistné Seabirdu nestálo.</span></p>
          <p class="chunk" data-nb-ref-number="20" data-nb-words="35" data-nb-chars="233"><span class="idea" data-nb-ref-number="21" id="idea21" data-nb-words="35" data-nb-chars="233">3. října 1907 vyplul z&nbsp;mexického přístavu Manzanillo německý Clipper, čtyřstěžník Freya. Po&nbsp;sedmnácti dnech byl nalezen silně nakloněný na&nbsp;bok a&nbsp;se zlámanými stožáry, ačkoli z&nbsp;této oblasti nebyla hlášena žádná bouře. Posádka zmizela.</span></p>
          <p class="chunk" data-nb-ref-number="21" data-nb-words="46" data-nb-chars="299"><span class="idea" data-nb-ref-number="22" id="idea22" data-nb-words="46" data-nb-chars="299">8. listopadu 1958 objevila posádka anglické lodi Rannie dvě stě mil od&nbsp;Nikobarských ostrovů nákladní motorovou loď Holkou, poškozenou bouří a&nbsp;opuštěnou posádkou, ačkoli záchranné čluny byly na&nbsp;svých místech a&nbsp;zásoby potravin i&nbsp;pohonných hmot&nbsp;– motor lodi fungoval&nbsp;– byly nedotčeny. Pět mužů zmizelo.</span></p>
          <p class="chunk" data-nb-ref-number="22" data-nb-words="24" data-nb-chars="161"><span class="idea" data-nb-ref-number="23" id="idea23" data-nb-words="24" data-nb-chars="161">Roku 1955 v&nbsp;září zmizelo z&nbsp;paluby zcela nepoškozené lodi Cone­mara IV, plující po&nbsp;Tichém oceánu, pětadvacet členů posádky. Záchranné prostředky zůstaly na&nbsp;místě.</span></p>
          <p class="chunk" data-nb-ref-number="23" data-nb-words="23" data-nb-chars="163"><span class="idea" data-nb-ref-number="24" id="idea24" data-nb-words="23" data-nb-chars="163">16. července 1969 byly v&nbsp;oblasti Azorských ostrovů zjištěny současně dvě luxusní jachty s&nbsp;nedotčenými zásobami potravin, vody i&nbsp;se záchrannými prostředky. Prázdné.</span></p>
          <p class="chunk" data-nb-ref-number="24" data-nb-words="28" data-nb-chars="231"><span class="idea" data-nb-ref-number="25" id="idea25" data-nb-words="28" data-nb-chars="231">Další nevysvětlitelná zmizení nebo opuštění lodi uveďme (podle Ch. Berlitze) alespoň telegraficky. Odehrála se&nbsp;vesměs v&nbsp;oblasti bermudského trojúhelníku a&nbsp;nezaznamenávají menší plavidla, případně utajené ztráty plavidel vojenských.</span></p>
          <p class="chunk" data-nb-ref-number="25" data-nb-words="19" data-nb-chars="133"><span class="idea" data-nb-ref-number="26" id="idea26" data-nb-words="19" data-nb-chars="133">1840 byla nalezena opuštěná a&nbsp;nepoškozená francouzská loď (velký Clipper) Rosalie. Plachty byly napjaté, na&nbsp;palubě jen lodní kanárek.</span></p>
          <p class="chunk" data-nb-ref-number="26" data-nb-words="11" data-nb-chars="66"><span class="idea" data-nb-ref-number="27" id="idea27" data-nb-words="11" data-nb-chars="66">1880 v&nbsp;lednu zmizela britská fregata Atalanta se&nbsp;290 muži posádky.</span></p>
          <p class="chunk" data-nb-ref-number="27" data-nb-words="33" data-nb-chars="209"><span class="idea" data-nb-ref-number="28" id="idea28" data-nb-words="33" data-nb-chars="209">1918 zmizela stejně záhadně mohutná americká nákladní loď Cyclops, 500 stop dlouhá a&nbsp;o&nbsp;19 000 BRT s&nbsp;309 muži posádky. Zmizení se&nbsp;odehrálo za&nbsp;ideálního počasí. Účast německých ponorek byla spolehlivě vyloučena.</span></p>
          <p class="chunk" data-nb-ref-number="28" data-nb-words="28" data-nb-chars="178"><span class="idea" data-nb-ref-number="29" id="idea29" data-nb-words="28" data-nb-chars="178">1924 zmizela japonská nákladní loď Raifuku Maru po&nbsp;podivném a&nbsp;nevysvětleném vysílání signálu o&nbsp;pomoc. O&nbsp;rok později zmizel tanker Cotopaxi. Roku 1931 Stavenger s&nbsp;33 muži posádky.</span></p>
          <p class="chunk" data-nb-ref-number="29" data-nb-words="11" data-nb-chars="70"><span class="idea" data-nb-ref-number="30" id="idea30" data-nb-words="11" data-nb-chars="70">1932 nalezena opuštěná a&nbsp;zcela nepoškozená americká loď John and Mary.</span></p>
          <p class="chunk" data-nb-ref-number="30" data-nb-words="15" data-nb-chars="93"><span class="idea" data-nb-ref-number="31" id="idea31" data-nb-words="15" data-nb-chars="93">1938 zmizel Anglo-Australian s&nbsp;posádkou 39 mužů záhy poté, co&nbsp;rádiem ohlásil „Vše v&nbsp;pořádku“.</span></p>
          <p class="chunk" data-nb-ref-number="31" data-nb-words="6" data-nb-chars="47"><span class="idea" data-nb-ref-number="32" id="idea32" data-nb-words="6" data-nb-chars="47">1940 opuštěna nepoškozená jachta Gloria Colite.</span></p>
          <p class="chunk" data-nb-ref-number="32" data-nb-words="14" data-nb-chars="90"><span class="idea" data-nb-ref-number="33" id="idea33" data-nb-words="14" data-nb-chars="90">1944 nalezena opuštěná kubánská nákladní loď Rubicon&nbsp;– v&nbsp;podpalubí zůstal jen zděšený pes.</span></p>
          <p class="chunk" data-nb-ref-number="33" data-nb-words="14" data-nb-chars="98"><span class="idea" data-nb-ref-number="34" id="idea34" data-nb-words="14" data-nb-chars="98">1950 zmizela 350 stop dlouhá nákladní Sandra. Byla naposledy spatřena z&nbsp;floridského St. Augustinu.</span></p>
          <p class="chunk" data-nb-ref-number="34" data-nb-words="28" data-nb-chars="179"><span class="idea" data-nb-ref-number="35" id="idea35" data-nb-words="28" data-nb-chars="179">1963 zmizela 425 stop dlouhá nákladní loď Marině Sulphur Queen zcela beze stopy. Poslední hlášení z&nbsp;blízkosti Dry Tortugas. Téhož roku zmizela rybářská Sno’Boy se&nbsp;40 muži posádky.</span></p>
          <p class="chunk" data-nb-ref-number="35" data-nb-words="18" data-nb-chars="104"><span class="idea" data-nb-ref-number="36" id="idea36" data-nb-words="18" data-nb-chars="104">V&nbsp;prosinci 1967 záhy po&nbsp;sobě zmizely dvě luxusní a&nbsp;na moři zcela spolehlivé jachty Revonoc a&nbsp;Witchcraft.</span></p>
          <p class="chunk" data-nb-ref-number="36" data-nb-words="5" data-nb-chars="34"><span class="idea" data-nb-ref-number="37" id="idea37" data-nb-words="5" data-nb-chars="34">1970 nákladní loď Milton latrides.</span></p>
          <p class="chunk" data-nb-ref-number="37" data-nb-words="10" data-nb-chars="68"><span class="idea" data-nb-ref-number="38" id="idea38" data-nb-words="10" data-nb-chars="68">1971 byla nalezena opuštěná portugalská loď Rangos, 24 mužů zmizelo.</span></p>
          <p class="chunk" data-nb-ref-number="38" data-nb-words="12" data-nb-chars="96"><span class="idea" data-nb-ref-number="39" id="idea39" data-nb-words="12" data-nb-chars="96">1973 plně automatizovaná nákladní loď nejmodernější konstrukce Anita s&nbsp;dvaatřiceti muži posádky.</span></p>
          <p class="chunk" data-nb-ref-number="39" data-nb-words="6" data-nb-chars="35"><span class="idea" data-nb-ref-number="40" id="idea40" data-nb-words="6" data-nb-chars="35">Ani tento výčet není zdaleka úplný.</span></p>
          <p class="chunk" data-nb-ref-number="40" data-nb-words="132" data-nb-chars="922"><span class="idea" data-nb-ref-number="41" id="idea41" data-nb-words="132" data-nb-chars="922">Při pokusech o&nbsp;logické vysvětlení těchto záhadných událostí se&nbsp;novináři obvykle předstihují v&nbsp;domněnkách, mezi nimiž na&nbsp;prvém místě figuruje vzpoura posádky, k&nbsp;níž se, pokud jde o&nbsp;událost dávno minulou a&nbsp;slibující pěkný článek, „přizná na&nbsp;smrtelné posteli poslední člen posádky“. (V&nbsp;případě populární Mary Celeste to&nbsp;prý byl po&nbsp;třiceti letech plavčík Wellinghan, jeho „výpověď“ však patří do&nbsp;říše legend.) Je&nbsp;to&nbsp;velmi vratké vysvětlení, které ostatně ihned napadne pojišťovny, vyplácející vysoké životní pojistky, policii i&nbsp;postižené rejdařství. Vyšetřování pečlivě vylučuje tuto možnost, v&nbsp;poslední době naprosto výjimečnou a&nbsp;nevídanou. Velké moderní lodě jsou továrnami s&nbsp;přesnou dělbou práce, kde románový zarputilý podněcovač, např. topič, za&nbsp;celou plavbu kapitána ani nevidí a&nbsp;své případné, ač&nbsp;nepravděpodobné spory s&nbsp;ním řeší spíše prostřednictvím odborové organizace nebo osobního oddělení rejdařství než bambitkou.</span></p>
          <p class="chunk" data-nb-ref-number="41" data-nb-words="70" data-nb-chars="429"><span class="idea" data-nb-ref-number="42" id="idea42" data-nb-words="70" data-nb-chars="429">Trochu krutým k&nbsp;ochotným zachráncům z&nbsp;posádky trojstěžníku Dei Gratia, spěchajícím zachránit na&nbsp;palubu Mary Celeste, co&nbsp;se&nbsp;zachránit dá, se&nbsp;mi&nbsp;zdá být tvrzení Harolda Wilkinse v&nbsp;knize <em>Tajemné příhody v&nbsp;čase a&nbsp;prostoru</em>. Domnívá se&nbsp;totiž, že&nbsp;námořníci z&nbsp;Dei Gratia byli zkrátka raubíři a&nbsp;hrdlořezové. Povraždili prý nejspíše posádku Mary Celeste a&nbsp;s&nbsp;ní i&nbsp;manželku a&nbsp;dcerku kapitána a&nbsp;poté ohlásili „objev“ lodi, aby získali odměnu.</span></p>
          <p class="chunk" data-nb-ref-number="42" data-nb-words="54" data-nb-chars="363"><span class="idea" data-nb-ref-number="43" id="idea43" data-nb-words="54" data-nb-chars="363">Toto vysvětlení se&nbsp;hodí leda do&nbsp;námořnických hororů. Mary Celeste zkoumala komise pojišťovny, která by&nbsp;jistě objevila stopy zápasu. Kromě toho bylo daleko jednodušší ukořistěnou loď vyloupit (kromě peněz vezla v&nbsp;podpalubí náklad jemných lihovin, pravý poklad pro jistě neabstinující ničemy, za&nbsp;jaké pan Wilkins námořníky lodi Dei Gratia považuje) a&nbsp;poslat ke&nbsp;dnu.</span></p>
          <p class="chunk" data-nb-ref-number="43" data-nb-words="78" data-nb-chars="523"><span class="idea" data-nb-ref-number="44" id="idea44" data-nb-words="78" data-nb-chars="523">Uvažovalo se&nbsp;i&nbsp;o&nbsp;chronické otravě vřeckatou houbou námelem, paličkovicí nachovou (Claviceps purpurea), jehož vlákna a&nbsp;později sklerocia parazitují na&nbsp;zrnech dozrávajícího žita a&nbsp;jiných trav. Než byla vypracována metoda odstraňování námele ze&nbsp;zrn zamořených a&nbsp;ochrana proti němu, dostával se&nbsp;námel do&nbsp;mouky a&nbsp;s&nbsp;ním i&nbsp;jeho velmi účinné alkaloidy, sice důležitá surovina farmaceutického průmyslu, ale také jed. Lodní chléb prý mohl vyvolat při delším požívání psychické poruchy a&nbsp;sebevražedné či&nbsp;vražedné šílenství, ba&nbsp;i&nbsp;smrt.</span></p>
          <p class="chunk" data-nb-ref-number="44" data-nb-words="152" data-nb-chars="1052"><span class="idea" data-nb-ref-number="45" id="idea45" data-nb-words="152" data-nb-chars="1052">Lékařsky s&nbsp;tím nelze souhlasit. Otrava námelem, ergotismus, byla v&nbsp;minulosti velmi častá jak ve&nbsp;formě křečové, konvulzívní (známé „epidemie“ tzv. tance svatého Víta), tak ve&nbsp;formě snětivé, gangrenózní (té se&nbsp;zase, jak věděly naše babičky, říkávalo oheň sv. Antonína). Nevedla však ke&nbsp;stavům, vysvětlujícím podivná opuštění lodí. Psychické postižení otravou námelem vypadá zcela jinak. Typické jsou např. halucinace a&nbsp;záchvaty, dobře známé ze&nbsp;středověkých čarodějnických procesů. Psycholožka Linda Caporaelová (časopis <em>Science</em>, sv. 192) snesla přesvědčivé důkazy, že&nbsp;„výpovědi“ děvčat, které vedly roku 1691 v&nbsp;americké vesnici Salemu k&nbsp;odsouzení a&nbsp;popravě několika osadníků, byly učiněny pod bezprostředním vlivem otravy námelem. Objevila se&nbsp;v&nbsp;prosinci 1691 po&nbsp;vlhkém jaru a&nbsp;horkém létě, podporujících výskyt paličkovice nachové, když začalo být konzumováno obilí nové sklizně. V&nbsp;zimě roku 1691 (po suchém létě) záchvaty ustaly, jako když utne. Obzvláště citlivé na&nbsp;otravu námelem jsou mladé ženy a&nbsp;dívky; u&nbsp;námořníků máme právo očekávat větší odolnost.</span></p>
          <p class="chunk" data-nb-ref-number="45" data-nb-words="4" data-nb-chars="23"><span class="idea" data-nb-ref-number="46" id="idea46" data-nb-words="4" data-nb-chars="23">Zkrátka&nbsp;– dosud nevíme.</span></p>
          <p class="chunk" data-nb-ref-number="46" data-nb-words="62" data-nb-chars="438"><span class="idea" data-nb-ref-number="47" id="idea47" data-nb-words="62" data-nb-chars="438">Nepozemšťané důvtipného pana Forta, lovící „vzorky“ pozemské populace, se&nbsp;v&nbsp;poslední době zřejmě zmodernizovali a&nbsp;kromě lodí napadají i&nbsp;letadla, která nechávají zcela beze stopy zmizet. Dokonce se&nbsp;zdá, že&nbsp;pro tuto činnost vyhradili především stejnou oblast nedaleko amerického pobřeží, trojúhelník s&nbsp;vrcholy na&nbsp;Floridě, Bermudách a&nbsp;Portoriku. Tento prostor už&nbsp;dostal svůj název&nbsp;– sky-trap, nebeská past, nebo děsivěji „trojúhelník smrti“.</span></p>
          <p class="chunk" data-nb-ref-number="47" data-nb-words="47" data-nb-chars="327"><span class="idea" data-nb-ref-number="48" id="idea48" data-nb-words="47" data-nb-chars="327">Název „trojúhelník smrti“ není nový&nbsp;– bermudskému troj­úhelníku se&nbsp;takto i&nbsp;jinak („ďábelský trojúhelník“, „moře přízraků“, „hřbitov Atlantiku“ atp.) říkalo již před rokem 1945, kdy zde tu&nbsp;a&nbsp;tam zmizelo jednotlivé letadlo. Piloti už&nbsp;dávno dávali přednost trasám, které se&nbsp;prostoru mezi Floridou, Bermudami a&nbsp;Portorikem vyhýbaly.</span></p>
          <p class="chunk" data-nb-ref-number="48" data-nb-words="66" data-nb-chars="499"><span class="idea" data-nb-ref-number="49" id="idea49" data-nb-words="66" data-nb-chars="499">Název ovšem nevymysleli a&nbsp;nerozšířili jen romantičtí nebo přestrašení námořní kapitáni a&nbsp;piloti. Ve&nbsp;zcela oficiálním úředním oběžníku United States Coast Guard (Pobřežní ochrana Spojených států) číslo 5720 čteme jeho definici: „Bermudský“ neboli „ďábelský“ trojúhelník je&nbsp;oblast při jihovýchodním atlantském pobřeží USA, známá vysokým počtem případů nevysvětlených zmizení lodí, malých člunů a&nbsp;letadel. Vrcholy trojúhelníku jsou umístěny zhruba na&nbsp;Bermudách, Miami (Florida) a&nbsp;San Juanu (Portoriko).</span></p>
          <p class="chunk" data-nb-ref-number="49" data-nb-words="4" data-nb-chars="27"><span class="idea" data-nb-ref-number="50" id="idea50" data-nb-words="4" data-nb-chars="27">Tolik tedy úřední dokument.</span></p>
          <p class="chunk" data-nb-ref-number="50" data-nb-words="53" data-nb-chars="384"><span class="idea" data-nb-ref-number="51" id="idea51" data-nb-words="53" data-nb-chars="384">Díky intenzívní propagační činnosti ufologů, připisujících (jak jinak?) veškeré záhadné katastrofy na&nbsp;konto létajících talířů, jsou události v&nbsp;oblasti nebeské pasti dostatečně známy. Již několik let však zajímají i&nbsp;autory, odmítající UFO a&nbsp;jiná nebeská strašidla. O&nbsp;záhadných příhodách v&nbsp;této oblasti vyšlo několik knih, např. <em>The Bermuda Triangle</em> Charlese Berlitze (Doubleday, 1974).</span></p>
          <p class="chunk" data-nb-ref-number="51" data-nb-words="6" data-nb-chars="43"><span class="idea" data-nb-ref-number="52" id="idea52" data-nb-words="6" data-nb-chars="43">Spokojme se&nbsp;s&nbsp;jejich stručnou rekapitulací.</span></p>
          <p class="chunk" data-nb-ref-number="52" data-nb-words="177" data-nb-chars="1139"><span class="idea" data-nb-ref-number="53" id="idea53" data-nb-words="177" data-nb-chars="1139">Na&nbsp;rozdíl od&nbsp;celkem nenápadného vynoření se&nbsp;UFO 21. června 1947 nad lodí Tacoma Harbour Patrol, jehož si&nbsp;novináři ani nepovšimli, zahájila sky-trap poválečnou činnost okázale a&nbsp;ve velkém měřítku nevysvětlitelnou zkázou pěti dokonale vybavených torpédonosných letadel typu Navy Grumman TBM 3 avenger s&nbsp;dvou a&nbsp;tříčlennými posádkami (celkem pět pilotů a&nbsp;devět členů posádek), jež 5. prosince 1945 startovala za&nbsp;ideálního letového počasí ke&nbsp;zcela obvyklému a&nbsp;mnohokrát provedenému cvičnému letu s&nbsp;kódovým názvem Flight 19 v&nbsp;délce pouhých 360 mil (pohonné hmoty stačily na&nbsp;1600 km) po&nbsp;trase, nevzdalující se&nbsp;z&nbsp;dohledu pevniny nebo ostrovů. Plánovaná doba letu byla dvě hodiny. Letouny vzlétly ze&nbsp;základny Fort Lauerdale na&nbsp;Floridě jako vždy – první ve&nbsp;14.02 hod., další do&nbsp;šesti minut za&nbsp;ním. Úvodní část letu proběhla bez závad při stálém spojení se&nbsp;základnou. První podivné hlášení došlo po&nbsp;cvičném bombardování v&nbsp;15.45, kdy velitel letky poručík Charles Taylor (2500 letových hodin) ignoroval povel k&nbsp;manévru pro návrat na&nbsp;základnu, a&nbsp;stísněným hlasem oznámil: „Nevidíme Zemi… Nemůžeme si&nbsp;být jisti svou polohou… jsme na&nbsp;pokraji katastrofy…“</span></p>
          <p class="chunk" data-nb-ref-number="53" data-nb-words="70" data-nb-chars="498"><span class="idea" data-nb-ref-number="54" id="idea54" data-nb-words="70" data-nb-chars="498">To&nbsp;samo o&nbsp;sobě bylo nepochopitelné&nbsp;– počasí bylo ideální, ovzduší průzračné, nejmodernější navigační přístroje na&nbsp;zemi i&nbsp;v&nbsp;letadlech v&nbsp;nejlepším pořádku. Posádky neodpovídaly na&nbsp;volání, hovořily mezi sebou (magnetofonový pásek se&nbsp;záznamem je&nbsp;zachován) a&nbsp;kladly si, jak se&nbsp;vyjádřila vyšetřovací komise, „podivné a&nbsp;absurdní otázky“. Další absurditou, zachycenou ve&nbsp;sluchátkách základny, byl rozkaz, jímž velitel letky v&nbsp;16.00 hod. předal velení jinému důstojníku, druhému pilotovi kapitánu Stiverovi.</span></p>
          <p class="chunk" data-nb-ref-number="54" data-nb-words="14" data-nb-chars="110"><span class="idea" data-nb-ref-number="55" id="idea55" data-nb-words="14" data-nb-chars="110">Stejně podivné bylo pokračování rozhovoru, který ve&nbsp;své knize <em>Bermudský trojúhelník</em> zveřejnil Charles Berlitz:</span></p>
          <p class="chunk" data-nb-ref-number="55" data-nb-words="13" data-nb-chars="74"><span class="idea" data-nb-ref-number="56" id="idea56" data-nb-words="13" data-nb-chars="74">Velitel: „… Zdá se, že&nbsp;jsme se&nbsp;odchýlili z&nbsp;kursu… Opakuji, nevidíme Zemi…“</span></p>
          <p class="chunk" data-nb-ref-number="56" data-nb-words="4" data-nb-chars="34"><span class="idea" data-nb-ref-number="57" id="idea57" data-nb-words="4" data-nb-chars="34">Dispečer: „Sdělte své souřadnice!“</span></p>
          <p class="chunk" data-nb-ref-number="57" data-nb-words="17" data-nb-chars="95"><span class="idea" data-nb-ref-number="58" id="idea58" data-nb-words="17" data-nb-chars="95">Velitel: „Je to&nbsp;obtížné. Vůbec nevíme, kde vlastně jsme. Zdá se, že&nbsp;jsme se&nbsp;odchýlili z&nbsp;kursu.“</span></p>
          <p class="chunk" data-nb-ref-number="58" data-nb-words="5" data-nb-chars="36"><span class="idea" data-nb-ref-number="59" id="idea59" data-nb-words="5" data-nb-chars="36">Dispečer: „Obraťte směrem na&nbsp;západ!“</span></p>
          <p class="chunk" data-nb-ref-number="59" data-nb-words="20" data-nb-chars="128"><span class="idea" data-nb-ref-number="60" id="idea60" data-nb-words="20" data-nb-chars="128">Velitel: „Nevíme, kde je&nbsp;západ. Všechno se&nbsp;popletlo. Je&nbsp;to&nbsp;divné. Nemůžeme zjistit směr. Dokonce i&nbsp;moře vypadá nějak neobvykle…“</span></p>
          <p class="chunk" data-nb-ref-number="60" data-nb-words="52" data-nb-chars="313"><span class="idea" data-nb-ref-number="61" id="idea61" data-nb-words="52" data-nb-chars="313">Důstojníkům na&nbsp;letišti Fort Lauerdale bylo jasné, že&nbsp;s&nbsp;poručíkem Taylorem není rozumná řeč. Podařilo se&nbsp;jim spojit se&nbsp;s&nbsp;velitelem jednoho z&nbsp;letounů. Ani ten je&nbsp;nepotěšil&nbsp;– hlásil, že&nbsp;oba kompasy přestaly fungovat a&nbsp;že se&nbsp;pokouší letět směrem na&nbsp;Fort Lauerdale, „ztratili jsme se&nbsp;po&nbsp;obrátce… kompasy se&nbsp;zbláznily…“</span></p>
          <p class="chunk" data-nb-ref-number="61" data-nb-words="30" data-nb-chars="227"><span class="idea" data-nb-ref-number="62" id="idea62" data-nb-words="30" data-nb-chars="227">Mimochodem poznamenejme, že&nbsp;vojenský tribunál i&nbsp;zvláštní komise vojenského námořnictva USA, vyšetřující katastrofu, shledaly, že&nbsp;přístroje byly řádně a&nbsp;podle předpisů před letem kontrolovány a&nbsp;se vší pravděpodobností v&nbsp;pořádku.</span></p>
          <p class="chunk" data-nb-ref-number="62" data-nb-words="70" data-nb-chars="537"><span class="idea" data-nb-ref-number="63" id="idea63" data-nb-words="70" data-nb-chars="537">Spojení se&nbsp;nevysvětlitelně zhoršovalo. Letiště Fort Lauerdale totiž slyšelo vzájemné hovory posádek, vysílané slabými přístroji pro „domácí“ styk roje, jeho vlastní silná rádiová stanice však nedokázala navázat styk. Pasívním poslechem se&nbsp;letiště dozvídalo další Jobovy zvěsti: pohonné hmoty docházejí, vane silný vítr (ještě před hodinou hlásila letadla ideální počasí se&nbsp;slabým severovýchodním větrem), gyroskopické i&nbsp;magnetické kompasy přestaly fungovat, ručičky přístrojů se&nbsp;zbláznily a&nbsp;ukazují nesmyslné a&nbsp;diametrálně odlišné údaje.</span></p>
          <p class="chunk" data-nb-ref-number="63" data-nb-words="41" data-nb-chars="274"><span class="idea" data-nb-ref-number="64" id="idea64" data-nb-words="41" data-nb-chars="274">Poslední jednostranný styk se&nbsp;základnou navázal kapitán Stiver v&nbsp;16.25. Hlásil doslova: „… nevíme, kde vlastně jsme… moře je&nbsp;divné… jsme asi 225 mil severovýchodně od&nbsp;základny… Pravděpodobně přelétáme nad Floridou a&nbsp;jsme teď někde nad Mexickým zálivem… Jsme úplně ztraceni…“</span></p>
          <p class="chunk" data-nb-ref-number="64" data-nb-words="177" data-nb-chars="1230"><span class="idea" data-nb-ref-number="65" id="idea65" data-nb-words="177" data-nb-chars="1230">Pak, aniž své rozhodnutí odůvodnil, změnil kurs o&nbsp;180°, aby se&nbsp;vrátil na&nbsp;Floridu, ale vyhodnocení kvality a&nbsp;hlasitosti příjmu prokázalo, že&nbsp;se&nbsp;patrně i&nbsp;s&nbsp;celým rojem vydal právě opačným směrem nad širé moře. Je&nbsp;to&nbsp;takřka neuvěřitelné, uvážíme-li meteorologickou situaci (slunečno s&nbsp;několika obláčky) v&nbsp;celé oblasti, která umožňovala i&nbsp;nejprimitivnějšími prostředky alespoň hrubou navigaci podle zapadajícího Slunce. Svědkové, zdržující se&nbsp;v&nbsp;této vypjaté a&nbsp;tragické chvíli na&nbsp;dispečerském stanovišti letiště Fort Lauerdale, potvrdili, že&nbsp;poslední, špatně slyšitelná slova zněla: „Zdá se, že&nbsp;jsme… Obestírá nás bílá voda. Docela jsme ztratili orientaci…“ To&nbsp;byla poslední známka života posádek pětičlenného roje. Takřka současně se&nbsp;ozval i&nbsp;poručík Como, jeden z&nbsp;důstojníků pátracího letadla, které sotva před deseti minutami vzlétlo z&nbsp;Banana River Naval Air Station s&nbsp;třináctičlennou posádkou, aby pátralo po&nbsp;zmizelých avengerech letu Flight 19. Byl to&nbsp;velký záchranný hydroplán martin, osvědčený za&nbsp;II. světové války při vyhledávání a&nbsp;zachraňování spojeneckých letců i&nbsp;námořníků, a&nbsp;to i&nbsp;při velmi neklidném a&nbsp;rozbouřeném moři. Jištěn byl automatickými radiomajáky, uvolňujícími se&nbsp;při havárii, i&nbsp;dalšími zabezpečovacími prostředky.</span></p>
          <p class="chunk" data-nb-ref-number="65" data-nb-words="63" data-nb-chars="385"><span class="idea" data-nb-ref-number="66" id="idea66" data-nb-words="63" data-nb-chars="385">Poručík Como hlásil, že&nbsp;ve&nbsp;výšce 1800 metrů, kde se&nbsp;martin nachází, vane silný vítr. Pak se&nbsp;odmlčel přímo uprostřed hovoru s&nbsp;pozemní službou a&nbsp;už se&nbsp;neozval. Je&nbsp;vůbec pozoruhodné, že&nbsp;žádný z&nbsp;pilotů a&nbsp;radistů nestačil před katastrofou sdělit konkrétní údaje&nbsp;– všichni zmlkli po&nbsp;nejasných hlášeních „moře je&nbsp;divné“, „obklopuje nás bílá voda (mlha?)“, „obloha se&nbsp;zbarvila žlutě (?)“ apod.</span></p>
          <p class="chunk" data-nb-ref-number="66" data-nb-words="19" data-nb-chars="118"><span class="idea" data-nb-ref-number="67" id="idea67" data-nb-words="19" data-nb-chars="118">Spolehlivý „dělník války“ martin i&nbsp;s&nbsp;třinácti zkušenými muži na&nbsp;palubě zmizel. Nikdy po&nbsp;něm nebyla objevena ani stopa.</span></p>
          <p class="chunk" data-nb-ref-number="67" data-nb-words="36" data-nb-chars="221"><span class="idea" data-nb-ref-number="68" id="idea68" data-nb-words="36" data-nb-chars="221">Kolem 19.00 zachytila rádiová vojenská stanice v&nbsp;Miami slabý signál FT, část kódového označení zmizelé skupiny FT&nbsp;28. V&nbsp;té době však už&nbsp;musely být pohonné hmoty avengerů dvě hodiny vyčerpány a&nbsp;signál byl velmi nezřetelný.</span></p>
          <p class="chunk" data-nb-ref-number="68" data-nb-words="62" data-nb-chars="449"><span class="idea" data-nb-ref-number="69" id="idea69" data-nb-words="62" data-nb-chars="449">Posádka nákladního letadla, prolétajícího vpodvečer v&nbsp;den zmizení roje Flight 19 nad Floridou, udala, že&nbsp;nad pevninou zpozorovala jakýsi červený záblesk. Byl-li to&nbsp;havarující hydroplán, je&nbsp;zvláštní, že&nbsp;za&nbsp;dlouhou řadu let nebyl nalezen ani pátracími jednotkami, ani Seminoly, indiánským kmenem, obývajícím po&nbsp;zatlačení z&nbsp;původních sídel i&nbsp;nejnehostinnější bažinaté oblasti Floridy a&nbsp;obeznámeným takřka s&nbsp;každou čtvereční pídí svého vnuceného domova.</span></p>
          <p class="chunk" data-nb-ref-number="69" data-nb-words="43" data-nb-chars="264"><span class="idea" data-nb-ref-number="70" id="idea70" data-nb-words="43" data-nb-chars="264">Jakási obchodní loď hlásila, že&nbsp;v&nbsp;19.30 spatřila nad mořem východně od&nbsp;Floridy „něco jako výbuch“, přesněji řečeno rovněž červený záblesk. S&nbsp;avengery měl tento světelný jev sotva co&nbsp;společného&nbsp;– v&nbsp;tuto dobu totiž byly už&nbsp;nejméně půltřetí hodiny bez pohonných hmot.</span></p>
          <p class="chunk" data-nb-ref-number="70" data-nb-words="101" data-nb-chars="736"><span class="idea" data-nb-ref-number="71" id="idea71" data-nb-words="101" data-nb-chars="736">Druhý den se&nbsp;rozvinula jedna z&nbsp;nejrozsáhlejších záchranných akcí v&nbsp;dějinách. K&nbsp;předpokládané oblasti katastrofy vyplulo 240&nbsp;civilních lodí všeho druhu, osmnáct plavidel pobřežní ochrany, čtyři torpédoborce, řada ponorek a&nbsp;nepočítané množství pátracích a&nbsp;záchranných člunů, soukromých jachet a&nbsp;rybářských škunerů, nehledě ke&nbsp;spolupracujícím jednotkám britského válečného námořnictva. Vzlétlo 67 letadel z&nbsp;letadlové lodi Salomon, která shodou okolností operovala v&nbsp;blízkých vodách, a&nbsp;tři sta dalších strojů vojenských i&nbsp;civilních. Bylo prohledáno 380 000 čtverečních mil souše i&nbsp;moře, nalétáno 4100 hodin. Marně. Nebyla nalezena žádná troska, žádný z&nbsp;pilotů ani žádné z&nbsp;automatických zařízení nevyslalo v&nbsp;posledních okamžicích signál SOS.</span></p>
          <p class="chunk" data-nb-ref-number="71" data-nb-words="13" data-nb-chars="90"><span class="idea" data-nb-ref-number="72" id="idea72" data-nb-words="13" data-nb-chars="90">Zpráva komise končila neobvykle a&nbsp;nevojensky: „Nedokážeme ani uhodnout, co&nbsp;se&nbsp;mohlo stát.“</span></p>
          <p class="chunk" data-nb-ref-number="72" data-nb-words="27" data-nb-chars="170"><span class="idea" data-nb-ref-number="73" id="idea73" data-nb-words="27" data-nb-chars="170">Jeden ze&nbsp;členů komise to&nbsp;vyjádřil důrazněji: „Zmizeli, jako by&nbsp;odlétli k&nbsp;Marsu.“ Instruktor letu z&nbsp;Fort Lauerdalu k&nbsp;tomu dodal: „Slovo zmizeli je&nbsp;důležité a&nbsp;rozhodující.“</span></p>
          <p class="chunk" data-nb-ref-number="73" data-nb-words="33" data-nb-chars="210"><span class="idea" data-nb-ref-number="74" id="idea74" data-nb-words="33" data-nb-chars="210">Incident byl velmi vážný&nbsp;– nehledě ke&nbsp;ztrátám na&nbsp;životech, bylo v&nbsp;prvních vzrušených hodinách předpokládáno, že&nbsp;by&nbsp;mohlo jít o&nbsp;nepřátelský útok. Svět se, aniž to&nbsp;tušil, nebezpečně přiblížil třetí světové válce.</span></p>
          <p class="chunk" data-nb-ref-number="74" data-nb-words="162" data-nb-chars="1119"><span class="idea" data-nb-ref-number="75" id="idea75" data-nb-words="162" data-nb-chars="1119">Naprostá záhadnost zmizení strojů i&nbsp;mužů Flight 19 a&nbsp;záchranného létajícího člunu (avengery jsou vybaveny samonafukujícími záchrannými čluny, uvolňujícími se&nbsp;při přistání na&nbsp;hladině, kde se&nbsp;stroj udrží nejméně 90 sekund, zatímco posádky byly vycvičeny opustit jej ve&nbsp;30 sekundách) podnítily i&nbsp;celou řadu mimořádných pokusů o&nbsp;vysvětlení. Dr. Manson Valentine, který se&nbsp;již léta otázkou bermudského trojúhelníku zabývá, napsal v&nbsp;Miami News: „Jsou stále zde, ale v&nbsp;jiném rozměru, kam byli přesazeni magnetickými jevy, sledovatelnými i&nbsp;kolem UFO.“ Art Ford, novinář, sledující dění v&nbsp;této oblasti od&nbsp;roku 1945 dodnes, sdělil v&nbsp;roce 1974 v&nbsp;televizní relaci výsledky svého rozsáhlého pátrání, podporovaného rodinami zmizelých pilotů. Podle shodných výpovědí několika radioamatérů zněla poslední slova poručíka Taylora: „Nenásledujte mne… vypadají jako z&nbsp;jiného světa…“ Teprve pak se&nbsp;prý odmlčel. Oficiální vojenská místa to&nbsp;nepopřela, právě tak jako nepopřela několika svědky potvrzená poslední slova kapitána Mantella, první oběti střetnutí s&nbsp;čímsi, co&nbsp;se&nbsp;později proslavilo pod názvem UFO: „Proboha… vždyť v&nbsp;tom jsou lidé…“</span></p>
          <p class="chunk" data-nb-ref-number="75" data-nb-words="6" data-nb-chars="43"><span class="idea" data-nb-ref-number="76" id="idea76" data-nb-words="6" data-nb-chars="43">Tragédií letu Flight 19 události nekončily.</span></p>
          <p class="chunk" data-nb-ref-number="76" data-nb-words="64" data-nb-chars="436"><span class="idea" data-nb-ref-number="77" id="idea77" data-nb-words="64" data-nb-chars="436">V&nbsp;červnu 1947 zmizel v&nbsp;oblasti „nebeské pasti“ robustní americký bombardér B-29, jeden z&nbsp;devíti, který na&nbsp;pozvání maršála RAF lorda Teddera přilétly na&nbsp;návštěvu do&nbsp;Velké Británie. Naposledy se&nbsp;ohlásil asi 100 mil od&nbsp;Bermud. Odborníci považovali oficiální odůvodnění, rozlámání letadla turbulencí v&nbsp;kumulonimbu, za&nbsp;značně nepravděpodobné. Po&nbsp;osvědčeném a&nbsp;spolehlivém letadle se&nbsp;zkušenou posádkou jako by&nbsp;se&nbsp;slehla země, lépe řečeno moře.</span></p>
          <p class="chunk" data-nb-ref-number="77" data-nb-words="41" data-nb-chars="252"><span class="idea" data-nb-ref-number="78" id="idea78" data-nb-words="41" data-nb-chars="252">Nevysvětlitelné tragédie v&nbsp;oblasti sky-trap pokračovaly. 29. ledna 1948&nbsp;– opět zcela beze stopy za&nbsp;krásného počasí a&nbsp;po hlášení, že&nbsp;je&nbsp;vše v&nbsp;pořádku&nbsp;– zmizelo čtyřmotorové dopravní letadlo značky Avro-Tudor IV&nbsp;se&nbsp;40 cestujícími čtyři sta mil od&nbsp;Bermud.</span></p>
          <p class="chunk" data-nb-ref-number="78" data-nb-words="36" data-nb-chars="213"><span class="idea" data-nb-ref-number="79" id="idea79" data-nb-words="36" data-nb-chars="213">Stejně beze stopy se&nbsp;ztratil dopravní letoun US&nbsp;Air Force 29.&nbsp;pro­since 1948 s&nbsp;dvaatřiceti cestujícími na&nbsp;palubě. Pilot hlásil, že&nbsp;počasí je&nbsp;pěkné a&nbsp;že už&nbsp;vidí světla Miami, kam směřuje, vzdálen sotva padesát mil.</span></p>
          <p class="chunk" data-nb-ref-number="79" data-nb-words="27" data-nb-chars="176"><span class="idea" data-nb-ref-number="80" id="idea80" data-nb-words="27" data-nb-chars="176">O&nbsp;tři týdny později, 17. ledna 1949, při letu na&nbsp;Jamajku, stihl týž osud čtyřmotorové letadlo britské společnosti za&nbsp;nejlepšího počasí a&nbsp;po naprosto normálním hlášení kapitána.</span></p>
          <p class="chunk" data-nb-ref-number="80" data-nb-words="68" data-nb-chars="557"><span class="idea" data-nb-ref-number="81" id="idea81" data-nb-words="68" data-nb-chars="557">Stovky letadel marně hledaly sebemenší zbytek, slibující vysvětlit katastrofu. Žádná z&nbsp;početných lodí, křižujících v&nbsp;okolí, nepotvrdila pád letadla. Obrovský stroj zmizel jako všechny předcházející. Letadla nic podezřelého nezjistila, dobrovolníci, přeletující jako pokusná morčata nebezpečnou oblast za&nbsp;všech možných povětrnostních podmínek, nespatřili nic mimořádného, nesetkali se&nbsp;s&nbsp;anomáliemi, rušícími gonio, viditelnost, elektrický režim letadla, s&nbsp;mirážemi. Nic. Nic&nbsp;– nepočítáme-li ovšem články ufologických časopisů s&nbsp;obligátními létajícími talíři.</span></p>
          <p class="chunk" data-nb-ref-number="81" data-nb-words="109" data-nb-chars="789"><span class="idea" data-nb-ref-number="82" id="idea82" data-nb-words="109" data-nb-chars="789">Letecké katastrofy jsou sice tragickou, ale nevyhnutelnou daní, kterou platíme pohodlí a&nbsp;rychlost cestování. Lze vypočítat, v&nbsp;jakém zlomku promile letů selže některý z&nbsp;podstatných mechanismů, nebo dojde k&nbsp;havárii z&nbsp;jiných příčin, jež obvykle nazýváme ne&nbsp;zcela vhodně „přirozené“. Nakupení tragédií letadel v&nbsp;bermudském troj­úhelníku v&nbsp;poměrně krátkém časovém období z&nbsp;„přirozených“ příčin je&nbsp;však stejně nepravděpodobné, jako kumulovaná smrt sedmnácti svědků, vyslechnutých ve&nbsp;věci zavraždění prezidenta Kennedyho. Do&nbsp;tří let byli všichni mrtvi. Podle výpočtů pojistných matematiků, vyžádaných londýnským listem Sunday Times, je&nbsp;taková epidemie smrti s&nbsp;ohledem na&nbsp;pravděpodobnou délku života zmíněných svědků vyjádřitelná pravděpodobností 1017 : 1&nbsp;– jinými slovy sto tisíc bilionů k&nbsp;jedné.</span></p>
          <p class="chunk" data-nb-ref-number="82" data-nb-words="50" data-nb-chars="333"><span class="idea" data-nb-ref-number="83" id="idea83" data-nb-words="50" data-nb-chars="333">Další šetření ostatně ukázalo, jak tomu s&nbsp;„přirozenými příčinami“ bylo: šest svědků bylo zastřeleno, tři přejeti autem nebo usmrceni ve&nbsp;svém automobilu jiným řidičem, u&nbsp;dvou byla zjištěna sebevražda, dva byli zjevně zabiti (proříznuté hrdlo a&nbsp;smrtící úder karate), tři zdánlivě zemřeli infarktem a&nbsp;zbylí dva&nbsp;– z&nbsp;„přirozených“ příčin…</span></p>
          <p class="chunk" data-nb-ref-number="83" data-nb-words="29" data-nb-chars="200"><span class="idea" data-nb-ref-number="84" id="idea84" data-nb-words="29" data-nb-chars="200">Ještě se&nbsp;k&nbsp;nebeské pasti vrátíme a&nbsp;pokusíme se&nbsp;odpovědět, zda letadla postihla „přirozená“ havárie nebo zda i&nbsp;zde nezasáhly příčiny, s&nbsp;nimiž statistiky, pojišťovny ani konstruktéři letadel nepočítají.</span></p>
          <p class="chunk" data-nb-ref-number="84" data-nb-words="63" data-nb-chars="444"><span class="idea" data-nb-ref-number="85" id="idea85" data-nb-words="63" data-nb-chars="444">Je&nbsp;si&nbsp;ovšem těžko takové příčiny představit&nbsp;– již dlouhá léta vydává společnost Aerospace Maintenance Stafety časopis <em>Aircraft Accident Briefs</em> (Krátké rozbory mimořádných leteckých událostí), popisující podrobně všechny nehody v&nbsp;americkém letectvu a&nbsp;jejich příčiny, často velmi kuriózní. Poctivě jsem probral několik ročníků, ale nic, co&nbsp;by&nbsp;se&nbsp;podobalo „vypaření“ letadel v&nbsp;tzv. trojúhelníku smrti, jsem nenalezl, a&nbsp;ovšem ani vysvětlení pro ně.</span></p>
          <p class="chunk" data-nb-ref-number="85" data-nb-words="102" data-nb-chars="614"><span class="idea" data-nb-ref-number="86" id="idea86" data-nb-words="102" data-nb-chars="614">Dalšími oběťmi se&nbsp;stal obří globemaster (březen 1950), britský York Transport (2. února 1952&nbsp;– 33 cestujících), Super Constellation námořního letectva USA (30. října 1954&nbsp;– 42 pohřešovaných), B&nbsp;25, změněné v&nbsp;nákladní letadlo (5. dubna 1956&nbsp;– 3 muži posádky), Navy Martin P&nbsp;5 M&nbsp;(9. listopadu 1956&nbsp;– 4 muži posádky), tankovací letadlo KB&nbsp;50 (8. ledna 1962), dva čtyřmotorové stratosférické tankovací letouny KC&nbsp;135, vzdálené v&nbsp;okamžiku katastrofy vzájemně 160 mil (28. září 1963), C&nbsp;132 cargomaster (22. října 1963), C&nbsp;119 (5. června 1965&nbsp;– 10 cestujících), nákladní letadlo YC&nbsp;122 (11. ledna 1967&nbsp;– 4 muži posádky)…</span></p>
          <p class="chunk" data-nb-ref-number="86" data-nb-words="33" data-nb-chars="213"><span class="idea" data-nb-ref-number="87" id="idea87" data-nb-words="33" data-nb-chars="213">V&nbsp;tomto výčtu nejsou uvedena menší soukromá a&nbsp;sportovní letadla ani letadla vojenská, jejichž zmizení bylo utajeno. Po&nbsp;roce 1967 byly potlačovány i&nbsp;zprávy o&nbsp;nehodách a&nbsp;neštěstích dopravních letadel v&nbsp;této oblasti.</span></p>
          <p class="chunk" data-nb-ref-number="87" data-nb-words="329" data-nb-chars="2247"><span class="idea" data-nb-ref-number="88" id="idea88" data-nb-words="329" data-nb-chars="2247">K&nbsp;leteckým katastrofám, přesněji a&nbsp;výstižněji řečeno k&nbsp;dlouhé a&nbsp;úděsné sérii dosud nevysvětlených zmizení letadel nad „nebeskou pastí“ můžeme připojit i&nbsp;„mořskou past“, nastraženou trojúhelníkem smrti lodím. Ani ona nevstoupila v&nbsp;činnost teprve po&nbsp;II. světové válce, ale daleko dříve. První zmizelou lodí, kterou v&nbsp;lodních a&nbsp;pojišťovacích záznamech objevil Charles Berlitz, byla americká plachetnice Insurgent. Zmizela v&nbsp;pojednávané oblasti roku 1800. Následovala celá řada dalších&nbsp;– a&nbsp;jak se&nbsp;zdá, ztráty dosud neustaly. To&nbsp;lze koneckonců vysvětlit&nbsp;– zmíníme se&nbsp;i&nbsp;o&nbsp;přirozených, lidských příčinách&nbsp;–, nepochopitelné však je, že&nbsp;ani v&nbsp;případech zmizelých lodí, které obvykle nepodléhají bleskurychlým katastrofám, schopným v&nbsp;okamžiku zničit letadlo (turbulence, vzájemná srážka, exploze atp.), nebyly zachyceny signály volání o&nbsp;pomoc. A&nbsp;přece zde zmizela 119 metrů dlouhá loď Marině Sulphur Queen i&nbsp;americký osobní parník Cyclops o&nbsp;výtlaku 19 tisíc BRT s&nbsp;309 cestujícími a&nbsp;početnou posádkou na&nbsp;palubě. V&nbsp;květnu 1968 zde zmizela americká ponorka Scorpion s&nbsp;99&nbsp;muži posádky&nbsp;– ta&nbsp;však byla záhy nalezena 740 km&nbsp;jihovýchodně od&nbsp;Azor v&nbsp;hloubce několika tisíc metrů, umožňující přiblížení jen batyskafům. V&nbsp;této oblasti ostatně nastala i&nbsp;katastrofa proslulé a&nbsp;již zmíněné Mary Celeste. Prostírá se&nbsp;zde Sargasové moře, objevené před pěti stoletími španělskými a&nbsp;portugalskými plavci. Jeho námořnická jména „moře ztracených lodí“, „hřbitov lodí“ či&nbsp;„moře hrůzy“ svědčí o&nbsp;nevalné pověsti, zapříčiněné změtí řas a&nbsp;chaluh (které však nikde nevytvářejí souvislé plochy a&nbsp;nebrání plavbě), bezvětřím a&nbsp;nedostatkem mořských proudů, což dohromady představovalo vážnou, ne-li smrtelně nebezpečnou překážku pro plachetnice. Dostatečně makabrózně to&nbsp;líčí Australan Allan Wollers, který roku 1957 Sargasové moře, jehož přesné obrysy nejsou dosud na&nbsp;námořních mapách zaneseny, přeplul&nbsp;– dobrodruh!&nbsp;– na&nbsp;plachetnici. Nalezl zde jednu ze&nbsp;zmizelých, dávno pohřešovaných lodí. Soudí, že&nbsp;„… loď, která je&nbsp;pro bezvětří nucena stát na&nbsp;místě, dokud jí&nbsp;nedojdou všechny zásoby, pravděpodobně začíná obrůstat vodními řasami a&nbsp;mušlemi, které ji&nbsp;nakonec zbavují možnosti pohybu… Tropičtí dřevokazi vykonají své a&nbsp;prohnilý trup lodi, plný koster, pomalu klesne pod mořskou hladinu…“</span></p>
          <p class="chunk" data-nb-ref-number="88" data-nb-words="21" data-nb-chars="124"><span class="idea" data-nb-ref-number="89" id="idea89" data-nb-words="21" data-nb-chars="124">I&nbsp;to by&nbsp;mohlo být vysvětlení pro některá, ne&nbsp;však všechna, a&nbsp;rozhodně ne&nbsp;pro nedávná zmizení lodí v&nbsp;bermudském trojúhelníku.</span></p>
          <p class="chunk" data-nb-ref-number="89" data-nb-words="121" data-nb-chars="780"><span class="idea" data-nb-ref-number="90" id="idea90" data-nb-words="121" data-nb-chars="780">Bermudský trojúhelník smrti není ostatně jedinou obávanou oblastí oceánu. Mezi Japonskem a&nbsp;ostrovem Bonin leží tzv. „ďábelské moře“ s&nbsp;pověstí mezi letci a&nbsp;námořníky tak špatnou, že&nbsp;ho&nbsp;dokonce japonská vláda prohlásila za&nbsp;nebezpečné pásmo. Jistě k&nbsp;tomu přispěla kuriózní a&nbsp;poněkud děsivá příhoda z&nbsp;roku 1955: když se&nbsp;totiž ztráty lodí a&nbsp;letadel v&nbsp;této oblasti opakovaly s&nbsp;tragickou pravidelností a&nbsp;navzdory všem bezpečnostním opatřením, vyslala sem komplexní vědeckou výpravu, která měla prozkoumat celou nebezpečnou část moře a&nbsp;odhalit příčiny opakovaných neštěstí. Výpravě byla dána k&nbsp;dispozici velmi moderní oceánologická loď Kaye Maru 5. Loď i&nbsp;s&nbsp;posádkou a&nbsp;vědeckým týmem v&nbsp;cílové oblasti beze stopy zmizela&nbsp;– ani ona nevyslala volání o&nbsp;pomoc a&nbsp;ani její trosky nebyly nalezeny…</span></p>
          <p class="chunk" data-nb-ref-number="90" data-nb-words="36" data-nb-chars="275"><span class="idea" data-nb-ref-number="91" id="idea91" data-nb-words="36" data-nb-chars="275">Bermudský trojúhelník sice nebyl vyhlášen nebezpečným pásmem, jediný pohled na&nbsp;reklamní mapu některé z&nbsp;velkých leteckých společností, zajišťujících mezikontinentální dopravu, však ukáže, jak uctivě se&nbsp;letecké linky pro klid duše cestujících i&nbsp;akcionářů této oblasti vyhýbají.</span></p>
          <p class="chunk" data-nb-ref-number="91" data-nb-words="124" data-nb-chars="881"><span class="idea" data-nb-ref-number="92" id="idea92" data-nb-words="124" data-nb-chars="881">„Trojúhelník smrti“ i&nbsp;„ďábelské moře“ mají z&nbsp;hlediska geomagnetismu, polohy vůči pevnině, kolizí studených a&nbsp;teplých proudů, konfigurace mořského dna, teplot v&nbsp;různých hloubkách, frekvence magnetických bouří, vyvolávajících poruchy nebo hluchotu bezdrátových pojítek a&nbsp;dalších charakteristik mnoho společného. A&nbsp;nejen ony&nbsp;– zdá se, že&nbsp;ve&nbsp;světovém oceánu je&nbsp;šest takových elipsovitých oblastí, vesměs mezi 30. a&nbsp;40. stupněm severní i&nbsp;jižní šířky a&nbsp;v&nbsp;intervalu přibližně 73 délkových stupňů. Z&nbsp;nich je&nbsp;nejfrekventovanější bermudský trojúhelník, hned po&nbsp;něm se&nbsp;nejvíce letadel a&nbsp;lodí pohybuje v&nbsp;japonském „ďábelském moři“. Ostatní oblasti jsou mimo pravidelné dopravní linky a&nbsp;případné mimořádné události tu&nbsp;vzhledem k&nbsp;malé početnosti snáze uniknou pozornosti, zejména díky chladnokrevnosti námořníků, beroucích klidně na&nbsp;vědomí události, které by&nbsp;otřásly i&nbsp;značně otrlým suchozemcem.</span></p>
          <p class="chunk" data-nb-ref-number="92" data-nb-words="58" data-nb-chars="448"><span class="idea" data-nb-ref-number="93" id="idea93" data-nb-words="58" data-nb-chars="448">Mám v&nbsp;této souvislosti na&nbsp;mysli „strašidelné“ lodi, jejichž posádky ze&nbsp;zjištěných nebo nezjištěných, přirozených nebo nepřirozených (nikoli nadpřirozených), zkrátka jakýchkoli příčin opustily svou loď, případně vylidněnou epidemií, aby pak bloudila často dlouhá léta světovým oceánem, jedna z&nbsp;posledních proslulých Köhlerových nautických ročenek odhaduje počet opuštěných lodí, bloudících pouze v&nbsp;mlhách severního Atlantiku, na&nbsp;plné tři stovky (!).</span></p>
          <p class="chunk" data-nb-ref-number="93" data-nb-words="73" data-nb-chars="496"><span class="idea" data-nb-ref-number="94" id="idea94" data-nb-words="73" data-nb-chars="496">Některá setkání s&nbsp;těmito loděmi jsou takřka snová: roku 1960 narazil americký torpédoborec James Molton v&nbsp;širém Pacifiku na&nbsp;cosi, co&nbsp;se&nbsp;podobalo značně rozměrnému zanedbanému záhonu. Byly to&nbsp;dva spojené japonské těžké křižníky Kvanaku a&nbsp;Tokošima, podle amerických vědomostí a&nbsp;hlášení potopené v&nbsp;jedné z&nbsp;posledních bitev II. světové války roku 1945. Potácely se&nbsp;tedy, přízračné, prázdné a&nbsp;zarůstající tropickou vegetací, po&nbsp;moři plných patnáct let. „Strašidelná“ loď zkrátka není vzácnou výjimkou.</span></p>
          <p class="chunk" data-nb-ref-number="94" data-nb-words="19" data-nb-chars="134"><span class="idea" data-nb-ref-number="95" id="idea95" data-nb-words="19" data-nb-chars="134">Mnohá záhadná zmizení lodí byla vysvětlena velmi přirozeným způsobem, ačkoli se&nbsp;zprvu zdála být přímo ukázkově tajuplná a&nbsp;mysteriózní.</span></p>
          <p class="chunk" data-nb-ref-number="95" data-nb-words="84" data-nb-chars="572"><span class="idea" data-nb-ref-number="96" id="idea96" data-nb-words="84" data-nb-chars="572">Příkladem může být zkáza jednoho z&nbsp;největších supertankerů světa Berge Istra, 314 metrů dlouhé a&nbsp;50 metrů široké lodi o&nbsp;tonáži 223 963 tun, podle tvrzení svého jugoslávského konstruktéra nepotopitelné. Berge Istra patřila norským rejdařům a&nbsp;plula pod liberijskou vlajkou s&nbsp;pouhými 32 členy posádky (z toho tři ženy). Byla zařazena do&nbsp;nejvyšší dosažitelné bezpečnostní kategorie 100&nbsp;A&nbsp;1 a&nbsp;její pečlivý kapitán Kristoffer Hemmes obdržel zlatou medaili AMVERu (Organizace vzájemné pomoci při lodních neštěstích) za&nbsp;vynikající dodržování spojení a&nbsp;pravidelná hlášení. A&nbsp;přece…</span></p>
          <p class="chunk" data-nb-ref-number="96" data-nb-words="38" data-nb-chars="238"><span class="idea" data-nb-ref-number="97" id="idea97" data-nb-words="38" data-nb-chars="238">A&nbsp;přece supertanker zmizel na&nbsp;cestě z&nbsp;Brazílie, kde naložil 185&nbsp;244 tun železné rudy, do&nbsp;přístavu Kimizu v&nbsp;Tokijské zátoce. Byla zahájena největší pátrací akce v&nbsp;dějinách civilní námořní dopravy, bylo propátráno 750 000 km2 oceánu. Marně.</span></p>
          <p class="chunk" data-nb-ref-number="97" data-nb-words="46" data-nb-chars="360"><span class="idea" data-nb-ref-number="98" id="idea98" data-nb-words="46" data-nb-chars="360">Vyrojila se&nbsp;spousta hypotéz. Zatoulaná mina z&nbsp;II. světové války. Piráti. Napadení neznámou válečnou lodí torpédem nebo raketou. Výbuch munice, naložené v&nbsp;Brazílii pro muslimské povstalce na&nbsp;Filipínách spolu s&nbsp;diverzní bombou. Pojišťovací podvod majitele, dvaaosmdesátiletého loďaře Sigvala Bergesena, provázený výbuchem sabotážní nálože. Obrovská vlna tsunami.</span></p>
          <p class="chunk" data-nb-ref-number="98" data-nb-words="31" data-nb-chars="190"><span class="idea" data-nb-ref-number="99" id="idea99" data-nb-words="31" data-nb-chars="190">17. ledna 1976, osmnáct dnů po&nbsp;vyhlášení pátrání, objevil japonský rybář člun Hachihou Maru 6 tři sta mil severně od&nbsp;západního Irianu dva členy posádky, kteří jako jediní přežili. A&nbsp;mluvili.</span></p>
          <p class="chunk" data-nb-ref-number="99" data-nb-words="40" data-nb-chars="234"><span class="idea" data-nb-ref-number="100" id="idea100" data-nb-words="40" data-nb-chars="234">28. prosince 1975 vládla na&nbsp;palubě pohoda a&nbsp;klid. Část mužstva obnovovala nátěry, všichni se&nbsp;těšili na&nbsp;oslavu Silvestra. V&nbsp;16.45 se&nbsp;ozvaly exploze, které ve&nbsp;třech minutách rozervaly levý i&nbsp;pravý bok lodi. Loď klesla jako kámen ke&nbsp;dnu.</span></p>
          <p class="chunk" data-nb-ref-number="100" data-nb-words="26" data-nb-chars="187"><span class="idea" data-nb-ref-number="101" id="idea101" data-nb-words="26" data-nb-chars="187">Příčina je&nbsp;neznámá. Snad při vymývání zbytků ropy v&nbsp;Rotterdamu z&nbsp;nákladových prostor vznikla výbušná plynná směs. Snad explodovaly časované nálože. Pojišťovna vyplatila 27 miliónů dolarů.</span></p>
          <p class="chunk" data-nb-ref-number="101" data-nb-words="118" data-nb-chars="798"><span class="idea" data-nb-ref-number="102" id="idea102" data-nb-words="118" data-nb-chars="798">Ufoni zde nezasáhli, prvotní záhada se&nbsp;rozplynula. Zůstala záhada mezi lidskou chybou a&nbsp;zločinem. Tak je&nbsp;tomu pravděpodobně ve&nbsp;většině případů, kdy se&nbsp;ve&nbsp;starobylých místnostech Lloydu rozezní neméně starobylý zvon Lutine, oznamující, že&nbsp;loď je&nbsp;definitivně uznána za&nbsp;ztracenou. Roku 1975 zazněl osmašedesátkrát. Celková ztráta lodí dosáhla 802 593 BRT. Některé z&nbsp;nich byly zničeny dost kuriózním, i&nbsp;když zcela přirozeným způsobem, např. řecký tanker Kriti Sun (61 054 BRT), který explodoval po&nbsp;zásahu bleskem. Nelze vyloučit ani celou řadu nezvyklých příčin katastrof, podmořské výbuchy, meteority (již několik lodí bylo meteoritem zasaženo nebo bezprostředně ohroženo), ba&nbsp;ani ony zprvu odmítnuté piráty&nbsp;– roku 1972 byl registrován až&nbsp;dosud, pokud vím, poslední pirátský přepad lodi na&nbsp;širém moři.</span></p>
          <p class="chunk" data-nb-ref-number="102" data-nb-words="29" data-nb-chars="192"><span class="idea" data-nb-ref-number="103" id="idea103" data-nb-words="29" data-nb-chars="192">To&nbsp;je&nbsp;nepochybně rozumné, racionální vysvětlení mnohého. Vysvětluje to&nbsp;však beze zbytku vše? Odborníci soudí, že&nbsp;nikoli&nbsp;– bludných, opuštěných lodí nebo lodí s&nbsp;mrtvou posádkou je&nbsp;příliš mnoho.</span></p>
          <p class="chunk" data-nb-ref-number="103" data-nb-words="38" data-nb-chars="271"><span class="idea" data-nb-ref-number="104" id="idea104" data-nb-words="38" data-nb-chars="271">Další vysvětlení, resp. cestu k&nbsp;němu, naznačil již roku 1935 sovětský akademik B. V. Šulejkin, když publikoval svůj objev „hlasu moře“, totiž infrazvukového vlnění, vznikajícího v&nbsp;oblasti bouří a&nbsp;rychlostí zvuku (330 m/sec) předstihujícího uragán, který vlnobití vyvolal.</span></p>
          <p class="chunk" data-nb-ref-number="104" data-nb-words="106" data-nb-chars="725"><span class="idea" data-nb-ref-number="105" id="idea105" data-nb-words="106" data-nb-chars="725">Infrazvuk ostatně vstoupil na&nbsp;scénu velmi efektním a&nbsp;dramatickým způsobem: Jakési americké divadlo uvedlo počátkem třicátých let hru, v&nbsp;níž se&nbsp;děj na&nbsp;scéně pojednou vrací o&nbsp;tři sta let zpět. Režisér trval na&nbsp;tom, aby „těžký krok staletí“ byl doprovázen vhodným zvukovým efektem, navádějícím patřičnou atmosféru, a&nbsp;obrátil se&nbsp;o&nbsp;radu na&nbsp;proslulého fyzika Roberta Wooda (1868–1955) z&nbsp;Baltimore, mimochodem řečeno jednoho ze&nbsp;zahraničních členů AV&nbsp;SSSR. Ačkoli se&nbsp;Wood zabýval především optikou, odvedl fortelnou práci: navrhl použít mimořádně dlouhou varhanní píšťalu, vyluzující infrazvuk. Efekt byl dokonalý. Když se&nbsp;„těžký krok staletí“ ozval, uprchli z&nbsp;divadla všichni diváci a&nbsp;panika zachvátila i&nbsp;obyvatele sousedících domů…</span></p>
          <p class="chunk" data-nb-ref-number="105" data-nb-words="161" data-nb-chars="1115"><span class="idea" data-nb-ref-number="106" id="idea106" data-nb-words="161" data-nb-chars="1115">Studium infrazvuku, zprvu výhradně fyzikální, se&nbsp;brzy přeneslo do&nbsp;oblasti biologie a&nbsp;lékařství; pokusné osoby totiž při pokusech s&nbsp;infrazvukem hlásily vysloveně nepříjemné pocity, ba&nbsp;i&nbsp;chorobné příznaky. Bylo to&nbsp;potvrzeno i&nbsp;později (1967) ve&nbsp;vědeckém středisku v&nbsp;Marseille, kde přímo nezúčastnění pracovníci. kteří se&nbsp;ocitli pouhou náhodou poblíže infrazvukového generátoru, byli postiženi nevolnostmi tak intenzivními, že&nbsp;křičeli bolestí. Po&nbsp;dalšim zkoumání bylo zjištěno, že&nbsp;se&nbsp;infrazvuk (tj. zvuk o&nbsp;nízkém kmitočtu a&nbsp;s&nbsp;dostatečnou amplitudou a&nbsp;intenzitou vln) může nešťastně setkat s&nbsp;biologickými rytmy ve&nbsp;velmi nepříznivé koincidenci. Při shodě s&nbsp;rytmem srdce může nastat zástava, při shodě s&nbsp;rytmickou činností cév může nastat jejich ruptura. Domy až&nbsp;do&nbsp;vzdálenosti pěti kilometrů od&nbsp;zdroje se&nbsp;mohou stát neobyvatelnými. V&nbsp;nejbenignějším případě dochází k&nbsp;tzv. mořské nemoci, totiž k&nbsp;atakování velejemného aparátu vnitřního ucha. Všechny tyto následky jsou experimentálně způsobované infrazvukem o&nbsp;frekvenci 7 Hz&nbsp;(tzn. o&nbsp;rytmu sedmi vln za&nbsp;vteřinu). Infrazvuk „hlasu moře“ má&nbsp;nebezpečně blízkou frekvenci 6 Hz.</span></p>
          <p class="chunk" data-nb-ref-number="106" data-nb-words="68" data-nb-chars="475"><span class="idea" data-nb-ref-number="107" id="idea107" data-nb-words="68" data-nb-chars="475">Marseillští badatelé tedy konstatovali, že&nbsp;vrahem je&nbsp;v&nbsp;těchto případech nikoli obligátní zahradník, ale infrazvuk. Při jeho působení, jemuž jsou vystaveny oběti podle své individuální vnímavosti, dochází k&nbsp;záchvatu hrůzy, k&nbsp;dočasnému oslepnutí a&nbsp;následné panice, jestliže začne s&nbsp;infrazvukem rezonovat loď a&nbsp;jestliže se&nbsp;dokonce za&nbsp;naprostého bezvětří (neboť infrazvuk, jak bylo řečeno, předstihuje i&nbsp;děti moře, uragány) počnou lámat stožáry a&nbsp;padat komíny i&nbsp;palubní nástavby.</span></p>
          <p class="chunk" data-nb-ref-number="107" data-nb-words="62" data-nb-chars="463"><span class="idea" data-nb-ref-number="108" id="idea108" data-nb-words="62" data-nb-chars="463">Vysvětlení je&nbsp;patrně přijatelné pro některé lodní katastrofy, jejichž objasnění dosud čekáme. Zejména takové, kde došlo k&nbsp;zjev­nému porušení psychiky posádky a&nbsp;velícího důstojníka; podle posledních vědeckých sdělení prof. Gavra je&nbsp;jeho příčinou koincidence amplitud infrazvuku s&nbsp;tzv. alfarytmem mozku, snímatelným elektroencefalografy. Pokusy opětovně ukázaly, že&nbsp;infrazvuk může vyvolat velmi pestrou škálu příznaků a&nbsp;poškození, od&nbsp;pocitu stesku až&nbsp;k&nbsp;náhlé smrti.</span></p>
          <p class="chunk" data-nb-ref-number="108" data-nb-words="19" data-nb-chars="151"><span class="idea" data-nb-ref-number="109" id="idea109" data-nb-words="19" data-nb-chars="151">Některé námořní katastrofy se&nbsp;zdají potvrzovat mínění Gavra, Šulejkina i&nbsp;výzkumníků marseillské laboratoře CNRS (Národní středisko pro vědecký výzkum).</span></p>
          <p class="chunk" data-nb-ref-number="109" data-nb-words="61" data-nb-chars="414"><span class="idea" data-nb-ref-number="110" id="idea110" data-nb-words="61" data-nb-chars="414">V&nbsp;září roku 1894 přirazil německý parník k&nbsp;trojstěžníku Ess Hart, potácejícímu se&nbsp;bezmocně na&nbsp;vlnách Indického oceánu. Na&nbsp;stožáru byla vyvěšena vlajka V, signalizující v&nbsp;mezinárodním vlajkovém kódu neštěstí na&nbsp;palubě. Němečtí námořníci nalezli na&nbsp;Ess Hartu osmatřicet mrtvých námořníků bez známek násilí nebo choroby a&nbsp;blábolícího kapitána, který pak dožil v&nbsp;ústavu pro duševně choré a&nbsp;nikdy katastrofu neobjasnil.</span></p>
          <p class="chunk" data-nb-ref-number="110" data-nb-words="38" data-nb-chars="249"><span class="idea" data-nb-ref-number="111" id="idea111" data-nb-words="38" data-nb-chars="249">V&nbsp;únoru 1948 bylo poblíže Sumatry zachyceno SOS britské obchodní lodi Urang Medang: Loď pokračuje ve&nbsp;svém kursu stop, všichni členové naší posádky již asi zemřeli stop. Následovalo několik nesrozumitelných teček a&nbsp;čárek a&nbsp;pak poslední slovo: Umírám.</span></p>
          <p class="chunk" data-nb-ref-number="111" data-nb-words="56" data-nb-chars="385"><span class="idea" data-nb-ref-number="112" id="idea112" data-nb-words="56" data-nb-chars="385">Zanedlouho dorazila k&nbsp;Urang Medangu anglická loď. Nalezla celou posádku mrtvou, s&nbsp;tvářemi zrůzněnými výrazem hrůzy. Když se&nbsp;pokoušeli nepoškozený Urang Medang odvléci do&nbsp;přístavu, vy­pukl v&nbsp;podpalubí požár a&nbsp;po explozi se&nbsp;loď potopila. V&nbsp;tomto případě tedy nelze vyloučit vývoj jedovatých plynů z&nbsp;nákladu (např. umělých hnojiv, schopných při vyšších teplotách vybuchovat jako dynamit).</span></p>
          <p class="chunk" data-nb-ref-number="112" data-nb-words="57" data-nb-chars="381"><span class="idea" data-nb-ref-number="113" id="idea113" data-nb-words="57" data-nb-chars="381">Snad má&nbsp;infrazvuk na&nbsp;svědomí i&nbsp;některé případy již zmíněných „bludných Holanďanů“, lodí, plujících bez posádky světovým oceánem. Tak koncem minulého století narazil francouzský parník Vengeance na&nbsp;britskou plachetnici, která záhadně zmizela roku 1860 při plavbě z&nbsp;Rio de&nbsp;Janeira do&nbsp;Kapského Města. Vše zůstalo na&nbsp;místě, i&nbsp;záchranné čluny, a&nbsp;loď plula nikým neřízená pětadvacet let.</span></p>
          <p class="chunk" data-nb-ref-number="113" data-nb-words="92" data-nb-chars="604"><span class="idea" data-nb-ref-number="114" id="idea114" data-nb-words="92" data-nb-chars="604">Podobná, jenže poněkud strašidelnější událost potkala roku 1921 peruánskou nákladní loď Francisco Moreno, jejíž posádka vstoupila na&nbsp;palubu zřejmě mnoho let opuštěné plachetnice, plující Tichým oceánem. V&nbsp;lodní kuchyni však ještě hořel oheň. Zdá se, že&nbsp;poslední člen posádky zahynul nešťastnou náhodou krátce před setkáním se&nbsp;spásnou lodí, nebo se&nbsp;v&nbsp;prudkém hnutí mysli sám zahubil&nbsp;– totéž ostatně provedl roku 1913 kapitán samojské plachentice Taoofa, když se&nbsp;po&nbsp;pěti měsících bloudění bez posádky, která padla za&nbsp;oběť choleře, vrhl při setkání s&nbsp;německým parníkem Friedrich Karl v&nbsp;nervové krizi do&nbsp;vln.</span></p>
          <p class="chunk" data-nb-ref-number="114" data-nb-words="80" data-nb-chars="618"><span class="idea" data-nb-ref-number="115" id="idea115" data-nb-words="80" data-nb-chars="618">Pracovníci leningradského hydrometeorologického ústavu sestavili soupis několika desítek lodí, zmizelých nebo nalezených za&nbsp;podobných okolností. Vzhledem k&nbsp;tomu, že&nbsp;se&nbsp;infrazvuk šíří do&nbsp;značných vzdáleností plyny, kapalinami i&nbsp;pevnými hmotami (překážkou je&nbsp;pouze vakuum), ohrožuje podle jejich mínění i&nbsp;ponorky, ba&nbsp;i&nbsp;kosmonauty při průletu atmosférou, kde jsou vystaveni působení nízkofrekvenčních kmitů o&nbsp;značné aplitudě. Díky iniciativě vědců pracuje již několik stanic, zachycujících infrazvuk, vznikající při bouřích a&nbsp;podmořských zemětřeseních. Chystá se&nbsp;i&nbsp;zřízení signální služby, upozorňující lodě na&nbsp;nebezpečí.</span></p>
          <p class="chunk" data-nb-ref-number="115" data-nb-words="41" data-nb-chars="282"><span class="idea" data-nb-ref-number="116" id="idea116" data-nb-words="41" data-nb-chars="282">Jak se&nbsp;tedy zdá, lze tímto způsobem vysvětlit část dosud záhadných lodních a&nbsp;snad i&nbsp;ponorkových katastrof. Pravděpodobně zdaleka ne&nbsp;všechny. Průvodní okolnosti některých z&nbsp;nich jsou zvláštní a&nbsp;celou řadou zjištěných faktorů se&nbsp;schématu zhoubného působení infrazvuku vymykají. A&nbsp;pak…</span></p>
          <p class="chunk" data-nb-ref-number="116" data-nb-words="65" data-nb-chars="428"><span class="idea" data-nb-ref-number="117" id="idea117" data-nb-words="65" data-nb-chars="428">Proč kromě lidí umírají i&nbsp;psi, jsou-li jejich dosud ne&nbsp;zcela prozkoumané biorytmy jiné než biorytmy lidské? A&nbsp;proč naopak v&nbsp;některých popsaných případech jen lodní psi přežili? Proč umírající lidé skáčou přes palubu a&nbsp;proč nejsou nikdy jejich mrtvoly vyloveny? Proč nejsou nalézány trosky, havarijní bóje a&nbsp;radiomajáky, instalované na&nbsp;lodích i&nbsp;letadlech právě pro případ neštěstí? Proč se&nbsp;odmlčí i&nbsp;automatická signální zařízení?</span></p>
          <p class="chunk" data-nb-ref-number="117" data-nb-words="6" data-nb-chars="42"><span class="idea" data-nb-ref-number="118" id="idea118" data-nb-words="6" data-nb-chars="42">Vysvětluje snad infrazvuk beze zbytku vše?</span></p>
          <p class="chunk" data-nb-ref-number="118" data-nb-words="48" data-nb-chars="353"><span class="idea" data-nb-ref-number="119" id="idea119" data-nb-words="48" data-nb-chars="353">Myslím, že&nbsp;ne. Nehledě k&nbsp;určitým pochybnostem o&nbsp;působení infrazvuku na&nbsp;posádky letadel, kde nutně dochází k&nbsp;interferenci infrazvuku s&nbsp;vibracemi motorů i&nbsp;draků, měnící a&nbsp;deformující výsledný efekt infrazvukových vln, neodpovídají např. okolnosti ztráty avengerů, která, jak víte, stála u&nbsp;kolébky znovuzrození tzv. „trojúhelníku smrti“, tomuto mechanismu.</span></p>
          <p class="chunk" data-nb-ref-number="119" data-nb-words="32" data-nb-chars="255"><span class="idea" data-nb-ref-number="120" id="idea120" data-nb-words="32" data-nb-chars="255">Smrt posádek zřejmě nebyla blesková a&nbsp;předcházelo jí&nbsp;postupně se&nbsp;prohlubující oblouznění. Velitel předal velení jinému důstojníkovi, došlo ke&nbsp;ztrátě orientace, přecházející ve&nbsp;vyhasnutí navyklých a&nbsp;reflexívních manipulací, které ovšem končilo katastrofou.</span></p>
          <p class="chunk" data-nb-ref-number="120" data-nb-words="96" data-nb-chars="703"><span class="idea" data-nb-ref-number="121" id="idea121" data-nb-words="96" data-nb-chars="703">Snad lze za&nbsp;jistých okolností vysvětlit opakované havárie letadel nebo selhávání výbušných motorů automobilů a&nbsp;motocyklů nešťastnou koincidencí místních podmínek (pro letce jsou to&nbsp;tzv.&nbsp;vzdušné pytle, zkušení automobilisté zase znají kopce „magneťáky“) a&nbsp;povětrnostní situace. V&nbsp;těchto místech se&nbsp;patrně za&nbsp;mlhy a&nbsp;deště vytvoří jakýsi vodivý komín zemského elektromagnetického pole, produkující za&nbsp;příznivých podmínek indukční proudy, rušící zapalování výbušných motorů, zatímco Dieselovy motory fungují normálně. Také kompasy a&nbsp;snad i&nbsp;radiolokátory mohou selhávat, což by&nbsp;vysvětlovalo některá lodní ztroskotání, avšak ani za&nbsp;těchto podmínek by&nbsp;neměl zřetelně a&nbsp;tragicky selhávat člověk a&nbsp;jeho psychika.</span></p>
          <p class="chunk" data-nb-ref-number="121" data-nb-words="57" data-nb-chars="359"><span class="idea" data-nb-ref-number="122" id="idea122" data-nb-words="57" data-nb-chars="359">V&nbsp;krajních případech jsme&nbsp;– bohužel&nbsp;– nuceni připustit i&nbsp;možnost zločinu: v&nbsp;říjnu 1976 zmizelo v&nbsp;oblasti Bermud letadlo kubánské společnosti. Za&nbsp;několik dní byly jeho trosky vyplaveny u&nbsp;břehů Barbadosu a&nbsp;expertiza dokázala, že&nbsp;na&nbsp;palubě vybuchla časovaná puma… Ani nejotrlejší z&nbsp;nás však asi nebude věřit v&nbsp;sériové hromadné vraždy, jež by&nbsp;zůstaly neobjasněny.</span></p>
          <p class="chunk" data-nb-ref-number="122" data-nb-words="77" data-nb-chars="505"><span class="idea" data-nb-ref-number="123" id="idea123" data-nb-words="77" data-nb-chars="505">Svou úlohu v&nbsp;leteckých katastrofách může hrát i&nbsp;turbulence a&nbsp;prudké poryvy vichřice, vanoucí v&nbsp;horních vrstvách atmosféry ještě nedávno zcela netušenou rychlostí až&nbsp;600 km/hod., a&nbsp;proudící víry, schopné takřka v&nbsp;okamžiku rozervat drak letadla. Je&nbsp;tu&nbsp;ovšem háček; do&nbsp;těchto výšek pronikají soudobá trysková letadla&nbsp;– záhadná zmizení se&nbsp;však, jak víme, týkala většinou spolehlivých, robustních a&nbsp;daleko níže létajících strojů s&nbsp;pístovými motory, které se&nbsp;za&nbsp;II. světové války osvědčily za&nbsp;všech režimů letu.</span></p>
          <p class="chunk" data-nb-ref-number="123" data-nb-words="60" data-nb-chars="429"><span class="idea" data-nb-ref-number="124" id="idea124" data-nb-words="60" data-nb-chars="429">Infrazvuk, otrava závadnou potravou nebo výpary těkavých látek nákladu, vyplývající z&nbsp;nekázně, či&nbsp;dokonce masívní tok neutronů jsou ovšem schopny atakovat lidský centrální nervový systém a&nbsp;vyvolat dočasné či&nbsp;trvalé poruchy psychiky. Myslím však, že&nbsp;kromě uvedených a&nbsp;nepochybně racionálních vysvětlení bychom měli až&nbsp;do&nbsp;případného vyloučení této alternativy mít na&nbsp;mysli i&nbsp;další neprozkoumané příčinné faktory, řekněme faktory X.</span></p>
          <p class="chunk" data-nb-ref-number="124" data-nb-words="78" data-nb-chars="483"><span class="idea" data-nb-ref-number="125" id="idea125" data-nb-words="78" data-nb-chars="483">Pro naše téma jsou zajímavé tím, že&nbsp;do&nbsp;jisté míry spojují kapitoly o&nbsp;podivných světlech s&nbsp;kapitolami o&nbsp;neméně podivných zmizeních. Navždy ztracené posádky opuštěných lodí nám bohužel nemohou prozradit, co&nbsp;se&nbsp;vlastně stalo&nbsp;– máme však svědectví kapitánů a&nbsp;posádek šťastnějších, které sice připluly v&nbsp;pořádku do&nbsp;mateřského přístavu, ale kromě nákladu přivezly i&nbsp;další doklady pro tvrzení snílků, že&nbsp;je&nbsp;nejen mnoho věcí mezi nebem a&nbsp;zemí, ale, a&nbsp;možná především, i&nbsp;v&nbsp;moři, milý Horatio…</span></p>
          <p class="chunk" data-nb-ref-number="125" data-nb-words="75" data-nb-chars="499"><span class="idea" data-nb-ref-number="126" id="idea126" data-nb-words="75" data-nb-chars="499">Od&nbsp;nejstarších záznamů až&nbsp;k&nbsp;cestopisům všetečky Thora Heyerdahla, jehož malebná plavidla poháněná jen větrem a&nbsp;mořskými proudy měla daleko lepší možnost vniknout do&nbsp;diskrétně probíhajících dění v&nbsp;oceánech než motorové lodi, se&nbsp;setkáváme s&nbsp;líčením podivných světelných jevů. Německý oceánograf K. Kalle jich sebral 2239 z&nbsp;novinových zpráv, lodních deníků i&nbsp;z&nbsp;vlastního pozorování. Zabýval se&nbsp;jimi i&nbsp;známý zoolog (a připusťme, že&nbsp;tak trochu enfant terrible zoologie) Ivan T. Sanderson. Oč&nbsp;vlastně jde?</span></p>
          <p class="chunk" data-nb-ref-number="126" data-nb-words="70" data-nb-chars="420"><span class="idea" data-nb-ref-number="127" id="idea127" data-nb-words="70" data-nb-chars="420">O&nbsp;světelné pásy, které se&nbsp;v&nbsp;moři objevují za&nbsp;tmavých nocí a&nbsp;pohybují se, často bez ohledu na&nbsp;směr větru a&nbsp;vln, buď rovnoběžně, nebo jako loukotě obrovských otáčejích se&nbsp;kol. Pověrčiví námořníci je&nbsp;nazvali „kola mořského ďábla“. Rázem se&nbsp;rozsvěcují a&nbsp;rázem mizí. O&nbsp;světelné nebo „ohnivé“ koule, vynořující se&nbsp;z&nbsp;oceánu nebo plující pod jeho hladinou. Zkrátka o&nbsp;mořskou analogii toho, co&nbsp;bylo mnohokráte popsáno i&nbsp;na souši.</span></p>
          <p class="chunk" data-nb-ref-number="127" data-nb-words="120" data-nb-chars="879"><span class="idea" data-nb-ref-number="128" id="idea128" data-nb-words="120" data-nb-chars="879">Světélkování moře není samo o&nbsp;sobě žádnou záhadou, ať&nbsp;už&nbsp;jsou jeho zdrojem baktérie, plankton nebo větší živočichové (hlubinné ryby). Bioluminiscence drobných živočichů je&nbsp;stimulována např.&nbsp;rázovými vlnami lodního šroubu nebo pohybem vody v&nbsp;brázdě za&nbsp;lodí. Velmi účinně stimuluje luminiscenci ultrazvuk&nbsp;– a&nbsp;to nejen vybuzením světélkování planktonu. Akademik S. I. Vavilov upozornil, že&nbsp;v&nbsp;oblasti působení ultrazvuku může světélkovat i&nbsp;kyslík v&nbsp;mořské pěně. I. Sanderson připisuje zvláštní jevy, zejména loukoťovitá světla, luminiscenci planktonu, vybuzené ultrazvukem nebo zářením. Posuďme, zda lze tuto domněnku přijmout jako vyčerpávající, a&nbsp;posuďme to&nbsp;ve&nbsp;snaze o&nbsp;maximální objektivitu nejprve na&nbsp;případech, daleko předcházejících ufomanickou horečku, které se&nbsp;naneštěstí podařilo zkreslit a&nbsp;smazat nebo alespoň dokonale zpochybnit celou řadu zajímavých pozorování a&nbsp;zjištění.</span></p>
          <p class="chunk" data-nb-ref-number="128" data-nb-words="40" data-nb-chars="247"><span class="idea" data-nb-ref-number="129" id="idea129" data-nb-words="40" data-nb-chars="247">18. června 1845 oznámily noviny Malta Times svým čtenářům, že&nbsp;posádka brigy HMS Victoria pozorovala 900 mil od&nbsp;Adálie vynoření tří obrovských koulí („pětkrát větších než Měsíc“) asi půl míle od&nbsp;lodi. Byly žluté a&nbsp;spojovala je&nbsp;jakási zářící vlákna.</span></p>
          <p class="chunk" data-nb-ref-number="129" data-nb-words="240" data-nb-chars="1572"><span class="idea" data-nb-ref-number="130" id="idea130" data-nb-words="240" data-nb-chars="1572">HMS Vulture se&nbsp;15. května 1873 ocitla v&nbsp;Perském zálivu na&nbsp;klidném moři pojednou v&nbsp;oblasti silného vlnobití poté, co&nbsp;proplula delší úsek cesty mořem, pokrytým podivnou rosolovitou a&nbsp;zřejmě organickou hmotou, plující na&nbsp;hladině. Po&nbsp;obou bocích lodi se&nbsp;objevily zářivé rotující koule, vysílající popsané loukoťovité paprsky. Přibližně v&nbsp;téže oblasti se&nbsp;s&nbsp;týmž jevem setkal v&nbsp;květnu 1874 britský parník Patna. Případ prošel i&nbsp;odborným tiskem. Rotující světelné loukotě, ve&nbsp;všech případech asi 220 metrů dlouhé, otáčející se&nbsp;asi jednou za&nbsp;dvanáct vteřin a&nbsp;vydávající svištivý zvuk po&nbsp;dobu přibližně dvaceti minut, byly pozorovány roku 1891 a&nbsp;1910 v&nbsp;Čínském moři, 1893 při pobřeží USA, 1901 uprostřed Atlantiku (loď Kilwa). Za&nbsp;první světové války a&nbsp;po ní&nbsp;se&nbsp;stávají pozorování nespolehlivými&nbsp;– nelze vyloučit působení ponorek nebo ovlivnění posádek úvahami o&nbsp;nich&nbsp;– a&nbsp;počátek sezóny létajících talířů, 24. června 1947, kdy se&nbsp;prý s&nbsp;formací UFO setkal obchodník Kenneth Arnold a&nbsp;vzrušil svým vyprávěním reportéry tisku (ačkoli zprávy o&nbsp;UFO byly publikovány již dříve), takřka vyloučil objektivní hodnocení materiálů. Vznikla dokonce tvrdošíjná sekta, věřící, že&nbsp;UFO a&nbsp;ufoni pocházejí z&nbsp;moře… Se&nbsp;svítícími kulovými objekty o&nbsp;průměru jednoho metru i&nbsp;více, „mrkajícími v&nbsp;nepravidelných přestávkách jako elektrické lampy, zapínané na&nbsp;krátké záblesky“, se&nbsp;setkal při plavbě voru Kon-Tiki i&nbsp;Heyerdahl. Kulový nebo přibližně kulový živočich (medúza apod.) žijící v&nbsp;moři a&nbsp;schopný „mrkat“ světelnými záblesky jako některé druhy světlušek nebo brouka rodu Pyrophorus není dosud vědě znám.</span></p>
          <p class="chunk" data-nb-ref-number="130" data-nb-words="87" data-nb-chars="566"><span class="idea" data-nb-ref-number="131" id="idea131" data-nb-words="87" data-nb-chars="566">Některá novější hlášení bychom však snad mohli považovat za&nbsp;důvěryhodná, zejména opakují-li se&nbsp;„kruhy mořského ďábla“ na&nbsp;tomtéž místě, např. v&nbsp;Malackém průlivu, kde byly jen roku 1967 pozorovány třikrát a&nbsp;roku 1973 je&nbsp;zaznamenali námořníci sovětské lodi Anton Makarenko. Vyprávěli, že&nbsp;se&nbsp;skvrny na&nbsp;hladině oceánu měnily v&nbsp;podlouhlé pásy, pak se&nbsp;spojily a&nbsp;vytvořily pruh s&nbsp;loukotěmi, otáčející se&nbsp;proti směru hodinových ručiček. Pak vše zhaslo a&nbsp;zmizelo. Na&nbsp;témže místě viděly zajímavý jev i&nbsp;posádky britského Conceleru, holandské lodi Delta a&nbsp;dánského plavidla Gabe.</span></p>
          <p class="chunk" data-nb-ref-number="131" data-nb-words="93" data-nb-chars="581"><span class="idea" data-nb-ref-number="132" id="idea132" data-nb-words="93" data-nb-chars="581">Je&nbsp;nesporné, že&nbsp;v&nbsp;několika případech propluly lodi, nalezené s&nbsp;mrtvou posádkou nebo záhadně opuštěné, oblastí, kde byly v&nbsp;této době nebo nedlouho před či&nbsp;poté spatřeny světelné kruhy. Takto postiženy byly lodě Santa Maria (portugalská briga), Abbie S. Heart a&nbsp;již zmíněný Orang Medan. Kapitán a&nbsp;posádka lodi Fort Salisbury spatřili při proplouvání „ďáblových kol“ na&nbsp;obzoru na&nbsp;hladině dlouhé tmavé těleso. Když k&nbsp;němu namířili, ponořilo se&nbsp;do&nbsp;hlubin. Roku 1902, kdy k&nbsp;tomu došlo, byly sice již v&nbsp;provozu první ponorky, stěží však lze předpokládat jejich přítomnost na&nbsp;širém oceánu.</span></p>
          <p class="chunk" data-nb-ref-number="132" data-nb-words="78" data-nb-chars="498"><span class="idea" data-nb-ref-number="133" id="idea133" data-nb-words="78" data-nb-chars="498">Ostatně se&nbsp;domnívám, že&nbsp;některý z&nbsp;popsaných světelných feno­ménů, objevujících se&nbsp;v&nbsp;moři, je&nbsp;podkladem a&nbsp;reálným základem jedné z&nbsp;osmi „koncesovaných“ havajských oblud s&nbsp;impresivními jmény Otvor obrovské zévy na&nbsp;obzoru, Dlouhá a&nbsp;Krátká vlna, Osamocený korálový útes atp. Strašidlo, které mám na&nbsp;mysli, se&nbsp;jmenuje Tupe-‘i‘ o-ahu čili Zvíře se&nbsp;žhnoucím masem. Podle popisu, obsaženého v&nbsp;sáze tahitského krále Raty o&nbsp;jeho boji se&nbsp;všemi osmi příšerami, by&nbsp;mohlo jít o&nbsp;popsaná světelná kola s&nbsp;loukotěmi.</span></p>
          <p class="chunk" data-nb-ref-number="133" data-nb-words="113" data-nb-chars="796"><span class="idea" data-nb-ref-number="134" id="idea134" data-nb-words="113" data-nb-chars="796">Chtěli-li bychom všechny popsané světelné jevy (a stovky, ba&nbsp;tisíce dalších případů) vysvětlit stimulací bioluminiscence ultrazvukem nebo zářením, bylo by&nbsp;svrchovaně užitečné najít jejich zdroj. Znamená to&nbsp;snad, že&nbsp;se&nbsp;v&nbsp;centru podivných světelných fenoménů, náhodou pozorovaných z&nbsp;palub nedaleko plujících lodí, ocitl dosud neidentifikovaný tvor, rotující a&nbsp;emitující ultrazvukové vlnění (jako delfíni, netopýři atd.) nebo vlnění elektromagnetické (jako rypoun nilský)? Snad – nelze to&nbsp;vyloučit. Avšak nevylučoval bych ani možnosti další. Podle zpráv námořníků i&nbsp;vědců světélkování (především Indického oceánu) valem slábne, snad znečištěním. Kde před několika lety v&nbsp;pravém slova smyslu všecko zářilo, je&nbsp;dnes tma tmoucí, jen tu&nbsp;a&nbsp;tam se&nbsp;objeví náznak světla. I&nbsp;brázdy za&nbsp;loděmi zůstávají temné.</span></p>
          <p class="chunk" data-nb-ref-number="134" data-nb-words="183" data-nb-chars="1295"><span class="idea" data-nb-ref-number="135" id="idea135" data-nb-words="183" data-nb-chars="1295">Po&nbsp;tom, co&nbsp;jsme se&nbsp;v&nbsp;posledních několika letech dozvěděli o&nbsp;nepochybně existujících a&nbsp;měřením bioproudů zjištěných komunikačních kanálech, např. mezi rostlinou a&nbsp;člověkem (C. Backster, I. Gunar), ba&nbsp;dokonce i&nbsp;mezi oddělenými koloniemi buněk a&nbsp;snad i&nbsp;jednotlivými buňkami (V. P. Kaznačejev, S. P. Šurm, L. P. Michajlovová), není příliš fantastická myšlenka, že&nbsp;tyto prazvláštní světelné jevy jsou opticky zviditelněným příznakem „paniky“ a&nbsp;„obecného vzrušení“ značného počtu mořských organismů hrozícím nebo snad i&nbsp;fiktivním nebezpečím. Seskupování planktonu by&nbsp;nasvědčovalo svědectví posádky Vulture o&nbsp;rosolovité hmotě na&nbsp;hladině Perského zálivu. Snad je&nbsp;opravdu tímto hrozícím nebezpečím nebo jeho signálem subsonické vlnění, infrazvuk, který tragicky postihl posádky některých lodí. Snad je&nbsp;jím něco docela jiného. Na&nbsp;lodích, odkud posádky „loukotě“ a&nbsp;světelné koule pozorovaly, nebyl bohužel ani psycholog, ani psychiatr a&nbsp;prosolení námořní kapitáni si&nbsp;sotva všímali okamžité nervové stability či&nbsp;lability svých posádek, pokud nedošlo k&nbsp;porušení pravidel služby. Škoda. Naskýtá se&nbsp;totiž otázka, zda v&nbsp;tomto případě nefungoval kanál v&nbsp;opačném směru, zda takovým „obecným vzrušením“ nebyli postiženi i&nbsp;námořníci těch lodí, které se&nbsp;zanedlouho kolébaly prázdné, opuštěné a&nbsp;strašidelné na&nbsp;vlnách.</span></p>
          <p class="chunk" data-nb-ref-number="135" data-nb-words="57" data-nb-chars="416"><span class="idea" data-nb-ref-number="136" id="idea136" data-nb-words="57" data-nb-chars="416">Z&nbsp;lékařského hlediska nelze tuto možnost kategoricky zavrhnout. Nejsou-li&nbsp;– jakože asi nejsou&nbsp;– feromony, přenášející rozličné emoce, druhově specifické, a&nbsp;působí-li tatáž chemicky přesně určená látka stejným způsobem nejen na&nbsp;příslušníky rozličných druhů, ale i&nbsp;čeledí a&nbsp;rodů, nemusí druhově specificky působit ani hypotetické pole schopné zviditelnění, emitované za&nbsp;určitých podmínek živočichy a&nbsp;snad i&nbsp;rostlinami.</span></p>
          <p class="chunk" data-nb-ref-number="136" data-nb-words="9" data-nb-chars="61"><span class="idea" data-nb-ref-number="137" id="idea137" data-nb-words="9" data-nb-chars="61">Třeba jako světelné koule nebo zářící loukotě obrovitých kol…</span></p>
          <p class="chunk" data-nb-ref-number="137" data-nb-words="78" data-nb-chars="536"><span class="idea" data-nb-ref-number="138" id="idea138" data-nb-words="78" data-nb-chars="536">Nabízena jsou ovšem i&nbsp;vysvětlení divočejší. Ralph Barker, autor knihy <em>Velká mystéria vzduchu</em>, napsané pod dojmem série leteckých katastrof především v&nbsp;bermudském trojúhelníku (ale i&nbsp;jinde), se&nbsp;domnívá, že&nbsp;viníkem je&nbsp;antihmota kosmického původu, hromadící se&nbsp;pod pevninami, většinou však pod mořským dnem, nepodléhající zákonům tíže, a&nbsp;tedy v&nbsp;případě proniknutí na&nbsp;povrch země nebo nad hladinu oceánu levitující do&nbsp;výše. Setká-li se&nbsp;s&nbsp;letadlem nebo lodí (například), dochází k&nbsp;interakci a&nbsp;anihilaci za&nbsp;uvolnění značného množství energie.</span></p>
          <p class="chunk" data-nb-ref-number="138" data-nb-words="13" data-nb-chars="87"><span class="idea" data-nb-ref-number="139" id="idea139" data-nb-words="13" data-nb-chars="87">Není snad třeba dodávat, že&nbsp;tato hypotéza je&nbsp;naivní, fyzikálně absurdní a&nbsp;nepřijatelná.</span></p>
          <p class="chunk" data-nb-ref-number="139" data-nb-words="86" data-nb-chars="633"><span class="idea" data-nb-ref-number="140" id="idea140" data-nb-words="86" data-nb-chars="633">Ivan Sanderson, neúnavný protějšek Isaaka Newtona, který ze&nbsp;zásady nevymýšlel hypotézy, je&nbsp;naopak pravou studnicí domněnek. Patří mu&nbsp;zásluha, že&nbsp;fyzikálně a&nbsp;geograficky charakterizoval zvláštnosti zmíněných nebezpečných zón světového oceánu a&nbsp;poukázal na&nbsp;mocné magnetické bouře a&nbsp;anomálie v&nbsp;těchto místech. Nespokojil se&nbsp;ovšem s&nbsp;krotkým vysvětlením o&nbsp;působení změn lokálního magnetického pole na&nbsp;člověka, případně na&nbsp;stroje, ačkoli bylo při určité intenzitě prokázáno a&nbsp;je vysvětlitelné jak biologicky, tak technicky: dostatečně zmagnetované železné jádro indukční cívky totiž brání cívce dávat jiskry, schopné zapálit pohonnou směs.</span></p>
          <p class="chunk" data-nb-ref-number="140" data-nb-words="44" data-nb-chars="291"><span class="idea" data-nb-ref-number="141" id="idea141" data-nb-words="44" data-nb-chars="291">Domnívá se, že&nbsp;tyto poruchy jsou schopny měnit gravitaci a&nbsp;snad i&nbsp;působit na&nbsp;dosud nejneprobádanější fyzikální veličinu, na&nbsp;čas. Své tvrzení dokládá zjištěnými fakty, která se&nbsp;(což je&nbsp;u&nbsp;biologa sympatické) nesnaží fyzikálně nebo matematicky vykládat. Pouze je&nbsp;konstatuje a&nbsp;předkládá k&nbsp;úvaze.</span></p>
        </section>
        <section>
          <p class="chunk" data-nb-ref-number="141" data-nb-words="1" data-nb-chars="0"><span class="idea" data-nb-ref-number="142" id="idea142" data-nb-words="1" data-nb-chars="0"><img src="./resources/035_fmt.jpeg" alt="035.jpg"></span></p>
          <p class="chunk" data-nb-ref-number="142" data-nb-words="20" data-nb-chars="154"><span class="idea" data-nb-ref-number="143" id="idea143" data-nb-words="20" data-nb-chars="154">„Kritické zóny“ světa podle Ivana Sandersona odpovídají i&nbsp;zjištění sovětských badatelů, vycházejících z&nbsp;přenosu povrchu geoidu Země na&nbsp;plášť dvanáctistěnu</span></p>
          <p class="chunk" data-nb-ref-number="143" data-nb-words="80" data-nb-chars="572"><span class="idea" data-nb-ref-number="144" id="idea144" data-nb-words="80" data-nb-chars="572">Jde o&nbsp;případy, kdy letadla v&nbsp;těchto oblastech přiletěla po&nbsp;kontrolovatelném splnění svého úkolu na&nbsp;mateřské letiště daleko dříve, než připouštěla jejich maximální rychlost, o&nbsp;cestovní a&nbsp;průměrné rychlosti ani nemluvě. Je&nbsp;zajímavé, že&nbsp;téměř všechna pozorovaná a&nbsp;měřená zkrácení letové doby odpovídala nebo se&nbsp;velmi blížila urychlení o&nbsp;780 km/hod., například vichřicí této rychlosti, vanoucí ve&nbsp;směru letu. Meteorologická služba však ve&nbsp;všech konkrétních případech tento faktor nejen vyloučila, ale mnohdy naopak prokázala nepříznivé a&nbsp;let zpomalující povětrnostní podmínky.</span></p>
          <p class="chunk" data-nb-ref-number="144" data-nb-words="52" data-nb-chars="399"><span class="idea" data-nb-ref-number="145" id="idea145" data-nb-words="52" data-nb-chars="399">Téměř se&nbsp;zdá, jako by&nbsp;v&nbsp;oblasti bermudského trojúhelníku, kde byly tyto anomálie pozorovány především (patrně díky hustotě civil­ního i&nbsp;vojenského leteckého provozu), docházelo k&nbsp;tvoření jakýchsi „časových smyček“, tolik milovaných autory vědeckofantastických románů, a&nbsp;jako již celá řada ostatních rekvizit sci-fi od&nbsp;Vernových časů dodneška neočekávaně materializujících ve&nbsp;sféře přípustné reality…</span></p>
          <p class="chunk" data-nb-ref-number="145" data-nb-words="61" data-nb-chars="448"><span class="idea" data-nb-ref-number="146" id="idea146" data-nb-words="61" data-nb-chars="448">„Časovou smyčku“ opačného znaménka se&nbsp;zdá naznačovat hodno­věrně zjištěná, ač&nbsp;dosud nevysvětlená příhoda dopravního letadla společnosti National Airlines, které po&nbsp;průletu bermudským troj­úhelníkem přistávalo jednoho dne roku 1970 v&nbsp;Miami se&nbsp;127&nbsp;cestujícími na&nbsp;palubě. Bylo sledováno radarem a&nbsp;obvyklým způsobem navedeno od&nbsp;severovýchodu téměř až&nbsp;nad přistávací plochu letiště, když se&nbsp;pojednou z&nbsp;obrazovky ztratilo, jak když sfoukne plamen svíčky.</span></p>
          <p class="chunk" data-nb-ref-number="146" data-nb-words="35" data-nb-chars="239"><span class="idea" data-nb-ref-number="147" id="idea147" data-nb-words="35" data-nb-chars="239">Na&nbsp;letišti se&nbsp;zoufale, ač&nbsp;marně snažili spojit s&nbsp;letadlem radiofonií, byly upozorněny videostanice i&nbsp;radarové základny, organizovala se&nbsp;záchranná akce. Vzpomínky na&nbsp;sérii leteckých katastrof v&nbsp;této oblasti byly ještě příliš živé a&nbsp;varovné.</span></p>
          <p class="chunk" data-nb-ref-number="147" data-nb-words="56" data-nb-chars="368"><span class="idea" data-nb-ref-number="148" id="idea148" data-nb-words="56" data-nb-chars="368">Než mohly vyplout pátrací čluny pobřežní ochrany, letadlo se&nbsp;po&nbsp;deseti minutách objevilo, jako by&nbsp;vykrystalizovalo ze&nbsp;vzduchu, a&nbsp;bez komplikací přistálo. Nikdo z&nbsp;posádky a&nbsp;tím spíše nikdo z&nbsp;cestujících netušil, jaké starosti v&nbsp;Miami nadělali, a&nbsp;nevěřili svému sluchu, když jim rozčilený dispečer věže hlásil: „Proboha, vždyť vy&nbsp;jste na&nbsp;deset minut přestali existovat!“</span></p>
          <p class="chunk" data-nb-ref-number="148" data-nb-words="76" data-nb-chars="568"><span class="idea" data-nb-ref-number="149" id="idea149" data-nb-words="76" data-nb-chars="568">Největší překvapení přinesla kontrola palubních chronometrů, porovnaných dvacet minut před přistáním s&nbsp;letištními hodinami rutinní kontrolou, a&nbsp;po ní&nbsp;následující kontrola hodinek posádky i&nbsp;cestujících. Bylo zjištěno, že&nbsp;všechny časoměry v&nbsp;letadle se&nbsp;opozdily přesně o&nbsp;oněch rozčilujících deset minut, jako by&nbsp;se&nbsp;právě na&nbsp;tuto dobu zastavily. Pozoruhodným detailem je, že&nbsp;někteří cestující měli tzv. digitální hodinky staršího typu, řízené vibracemi křemenného krystalu, které úmyslně chybné nastavení ani v&nbsp;případě kolektivně domluveného kanadského žertíku nedovolují.</span></p>
          <p class="chunk" data-nb-ref-number="149" data-nb-words="90" data-nb-chars="613"><span class="idea" data-nb-ref-number="150" id="idea150" data-nb-words="90" data-nb-chars="613">Zcela zjevně došlo v&nbsp;tomto ověřeném případě přinejmenším k&nbsp;dočasné poruše smyslu pro čas jak u&nbsp;posádky, tak u&nbsp;127 cestujících. Takové příznaky dílčí depersonalizace znají psychiatři jako pocit naprosté cizoty u&nbsp;důvěrně známých zážitků, nebo naopak jako pocity dávno známé při setkání s&nbsp;novou situací označované déjà entendu (dříve zaslechnuté), déjà raconté (dříve vyprávěné) atd. Vyskytují se&nbsp;při epileptických záchvatech nebo za&nbsp;stavů únavy, vyčerpání&nbsp;– tedy při postižení mozkové kůry, ať&nbsp;už&nbsp;jsou způsobovány chorobným ložiskem nebo prostým útlumem. Porucha smyslu pro čas tyto stavy takřka pravidelně provází.</span></p>
          <p class="chunk" data-nb-ref-number="150" data-nb-words="140" data-nb-chars="1005"><span class="idea" data-nb-ref-number="151" id="idea151" data-nb-words="140" data-nb-chars="1005">Nehledě k&nbsp;zatím patrně nevyřešitelné otázce, jak může, u&nbsp;všech všudy, fyziologická podmíněnost psychických pochodů ovlivňovat časoměry různých konstrukcí, naskýtá se&nbsp;značně fantastická domněnka, zda snad některé případy vyjmenovaných zvláštních příhod, mezi něž musíme přistání v&nbsp;Miami roku 1970 počítat, nesignalizují skutečnou „časovou smyčku“, jakýsi přeskok v&nbsp;čase, navozený zcela mimořádnými zevními i&nbsp;vnitřními vlivy. Snad něco podobného podivné a&nbsp;trochu strašidelné příhodě paní Moberleyové a&nbsp;paní Jourdainové, dvou starších a&nbsp;ctihodných britských učitelek, proslulých, jak známo, svým neúnavným cestováním, stejně jako jejich české kolegyně incidenty s&nbsp;jadranskými žraloky. Obě dámy se&nbsp;při své návštěvě Versailles roku 1901 nakrátko ocitly v&nbsp;roce 1789, soudě podle jejich výpovědi o&nbsp;věcech a&nbsp;dějích, o&nbsp;nichž nemohly mít ani ponětí. Svatosvatě se&nbsp;domnívaly, že&nbsp;se&nbsp;shodou okolností ocitly na&nbsp;jakémsi maškarním plese. Podvod je&nbsp;v&nbsp;tomto případě takřka úplně vyloučen, halucinace velmi nepravděpodobné.</span></p>
          <p class="chunk" data-nb-ref-number="151" data-nb-words="94" data-nb-chars="640"><span class="idea" data-nb-ref-number="152" id="idea152" data-nb-words="94" data-nb-chars="640">Wellsův stroj času je&nbsp;ovšem dosud pouhou rekvizitou mnoha fantastických románů a&nbsp;dlouho jí&nbsp;patrně zůstane, ale sama fyzikální možnost teoretického cestování časem v&nbsp;obou směrech byla potvrzena jako jakýsi vedlejší produkt matematicko-fyzikálních úvah o&nbsp;hitu soudobé astronomie, černých dírách. V&nbsp;jejich blízkosti se&nbsp;dějí podivné věci a&nbsp;vytvářejí se&nbsp;dokonalé „časové smyčky“, jakkoli ovšem sama existence fyzikálního ani biologického času neustává a&nbsp;předpokládané hypotetické děje jsou zcela v&nbsp;souladu s&nbsp;Engelsovým postulátem: „Základní formy všeho bytí jsou prostor a&nbsp;čas, a&nbsp;bytí mimo čas je&nbsp;právě tak velký nesmysl jako bytí mimo prostor.“</span></p>
          <p class="chunk" data-nb-ref-number="152" data-nb-words="38" data-nb-chars="260"><span class="idea" data-nb-ref-number="153" id="idea153" data-nb-words="38" data-nb-chars="260">Čas a&nbsp;prostor (a s&nbsp;nimi hmotnost, náboj a&nbsp;moment hybnosti) trvají i&nbsp;uvnitř oblasti, vymezené kolem černých děr tzv. Schwarzschildovým poloměrem, jako objektivní a&nbsp;nepopiratelné reality, nabývají však podob a&nbsp;vlastností, děsících náš zdravý neboli selský rozum.</span></p>
          <p class="chunk" data-nb-ref-number="153" data-nb-words="84" data-nb-chars="580"><span class="idea" data-nb-ref-number="154" id="idea154" data-nb-words="84" data-nb-chars="580">Paradoxy, spojené se&nbsp;singularitou v&nbsp;černé díře, totiž mají vztah k&nbsp;našemu pojetí prostoru i&nbsp;času&nbsp;– čas by&nbsp;se&nbsp;pro pozorovatele „nad horizontem“ zcela zastavil, experimentátor v&nbsp;neopustitelném zajetí Schwarzschildova poloměru by&nbsp;mohl vidět celou budoucnost vesmíru, která by&nbsp;mu&nbsp;připadala velmi krátkou, naopak pozorování ze&nbsp;zevnějšku může sledovat proces gravitačního kolapsu postižené neutronové hvězdy „až téměř“ k&nbsp;vytvoření černé díry, ale ji&nbsp;samotnou pozorovat nelze atd. Dokonce dospíváme tak daleko, že&nbsp;v&nbsp;této prapodivné oblasti se&nbsp;čas měří centimetry a&nbsp;vzdálenosti sekundami…</span></p>
          <p class="chunk" data-nb-ref-number="154" data-nb-words="56" data-nb-chars="380"><span class="idea" data-nb-ref-number="155" id="idea155" data-nb-words="56" data-nb-chars="380">Podotýkám, že&nbsp;možnost výskytu černých děr potvrzují téměř všechny gravitační teorie, nejen Einsteinova teorie obecné relativity, a&nbsp;že na&nbsp;ni&nbsp;upozornil již roku 1798 slavný Pierre Simon Laplace (1749–1827). Přímý důkaz zatím chybí, ale vedoucí kosmogonikové (Zeldovič, Thorne atd.) se&nbsp;domnívají, že&nbsp;nepřímých důkazů je&nbsp;více než dost (P. Andrle&nbsp;– následující odstavec čerpám z&nbsp;něho).</span></p>
        </section>
        <section>
          <p class="chunk" data-nb-ref-number="155" data-nb-words="1" data-nb-chars="0"><span class="idea" data-nb-ref-number="156" id="idea156" data-nb-words="1" data-nb-chars="0"><img src="./resources/036_fmt.jpeg" alt="036.jpg"></span></p>
          <p class="chunk" data-nb-ref-number="156" data-nb-words="16" data-nb-chars="119"><span class="idea" data-nb-ref-number="157" id="idea157" data-nb-words="16" data-nb-chars="119">Názorná a&nbsp;o&nbsp;jednu dimenzi zjednodušená představa zakřivení prostoru hroutící se&nbsp;hmotou kolapsaru (podle Pavla Andrleho)</span></p>
        </section>
        <section>
          <p class="chunk" data-nb-ref-number="157" data-nb-words="1" data-nb-chars="0"><span class="idea" data-nb-ref-number="158" id="idea158" data-nb-words="1" data-nb-chars="0"><img src="./resources/037_fmt.jpeg" alt="037.jpg"></span></p>
          <p class="chunk" data-nb-ref-number="158" data-nb-words="25" data-nb-chars="161"><span class="idea" data-nb-ref-number="159" id="idea159" data-nb-words="25" data-nb-chars="161">Otevře-li se&nbsp;prostor nerotující černé díry do&nbsp;jiného vesmíru, vzniká tam bílá díra a&nbsp;„chodba“, spojující oba vesmíry, se&nbsp;nazývá červí díra (podle Pavla Andrleho)</span></p>
          <p class="chunk" data-nb-ref-number="159" data-nb-words="72" data-nb-chars="488"><span class="idea" data-nb-ref-number="160" id="idea160" data-nb-words="72" data-nb-chars="488">Ostatně astronomové již vytipovali dva velmi perspektivní kandidáty na&nbsp;černou díru, vykazující milisekundové pulsy, což omezuje poloměr emitující oblasti na&nbsp;méně než 100 km, a&nbsp;spolu s&nbsp;některými dalšími vlastnostmi ukazuje na&nbsp;možnost podvojného zdroje s&nbsp;černou dírou. Starším kandidátem je&nbsp;dnes už&nbsp;populární zdroj Cyg X-1 v&nbsp;souhvězdí Labutě, na&nbsp;druhý, Cir X-1 v&nbsp;souhvězdí Kružítka na&nbsp;jižní obloze, upozornily přístroje americké výškové rakety pro průzkum rentgenových zdrojů v&nbsp;červnu 1976.</span></p>
          <p class="chunk" data-nb-ref-number="160" data-nb-words="176" data-nb-chars="1244"><span class="idea" data-nb-ref-number="161" id="idea161" data-nb-words="176" data-nb-chars="1244">O&nbsp;černých dírách bylo psáno v&nbsp;<em>Tušení stínu</em>, především na&nbsp;základě úvah J. Grygara (Hvězdy umírají vstoje, <em>Vesmír</em> 53, 173, 1974)&nbsp;– od&nbsp;té&nbsp;doby byly navrženy fascinující kosmogonické aplikace. Jak známo, uplatňují se&nbsp;za&nbsp;kolapsu hvězd vzrůstající měrou relativistické efekty a&nbsp;zvětšuje se&nbsp;zakřivení prostoročasu. Vzniká černá díra (je-li kolabující hvězda hmotnější než dvě Slunce), „dokonalé nic“ se&nbsp;zdrcující a&nbsp;nepředstavitelnou gravitací. Za&nbsp;jistých okolností může rotující černá díra (cestu k&nbsp;poznání těchto možností otevřel Kerr novým řešením relativistických rovnic) proniknout z&nbsp;jednoho vesmíru do&nbsp;vesmíru druhého (oba jsou ovšem součástí našeho vesmíru, jediného a&nbsp;souborně obsahujícího vše, co&nbsp;bylo a&nbsp;bude objeveno) jako bílá díra. „Chodba“ spojující oba vesmíry se&nbsp;nazývá v&nbsp;astronomickém slangu červí díra a&nbsp;teoreticky (snad i&nbsp;prakticky) může podstatně zkracovat nebo prodlužovat cesty, spojující nekonečný počet vesmírů. Tato možnost naznačuje fascinující eventuality „manipulace“ s&nbsp;časem při zachování plné shody s&nbsp;fyzikálními zákony a&nbsp;bez nutnosti dosažení nadsvětelných rychlostí, zatím jen tušených v&nbsp;částicích, zvaných tachyony. I&nbsp;o&nbsp;tom již existuje rozsáhlá literatura (Feynmanovy diagramy atp.), nelze však zacházet do&nbsp;podrobností.</span></p>
        </section>
        <section>
          <p class="chunk" data-nb-ref-number="161" data-nb-words="1" data-nb-chars="0"><span class="idea" data-nb-ref-number="162" id="idea162" data-nb-words="1" data-nb-chars="0"><img src="./resources/038_fmt.jpeg" alt="038.jpg"></span></p>
          <p class="chunk" data-nb-ref-number="162" data-nb-words="13" data-nb-chars="90"><span class="idea" data-nb-ref-number="163" id="idea163" data-nb-words="13" data-nb-chars="90">Červí díra snad může netušeným způsobem zkrátit cestu mezi vzdálenými body našeho vesmíru…</span></p>
        </section>
        <section>
          <p class="chunk" data-nb-ref-number="163" data-nb-words="1" data-nb-chars="0"><span class="idea" data-nb-ref-number="164" id="idea164" data-nb-words="1" data-nb-chars="0"><img src="./resources/039_fmt.jpeg" alt="039.jpg"></span></p>
          <p class="chunk" data-nb-ref-number="164" data-nb-words="9" data-nb-chars="61"><span class="idea" data-nb-ref-number="165" id="idea165" data-nb-words="9" data-nb-chars="61">… případně ji&nbsp;naopak značně prodloužit (podle Pavla Andrleho)</span></p>
          <p class="chunk" data-nb-ref-number="165" data-nb-words="29" data-nb-chars="205"><span class="idea" data-nb-ref-number="166" id="idea166" data-nb-words="29" data-nb-chars="205">Všechny tyto úvahy se&nbsp;týkají času blíže neurčeného („fyzikálního“) a&nbsp;byly by&nbsp;zajisté ještě podstatně komplikovány úvahami o&nbsp;různých časech, jak je&nbsp;chápou rozliční autoři, zabývající se&nbsp;touto problematikou.</span></p>
          <p class="chunk" data-nb-ref-number="166" data-nb-words="49" data-nb-chars="329"><span class="idea" data-nb-ref-number="167" id="idea167" data-nb-words="49" data-nb-chars="329">Nepochybně existuje biologický čas, ustavičně se&nbsp;zrychlující, jímž se&nbsp;zabýval např. A. Carrel nebo L. du&nbsp;Noüy. Řídí se&nbsp;jím hojení ran i&nbsp;fyziologické a&nbsp;psychické dění. Sekunda padesátníkova života je&nbsp;biologicky čtyřikrát kratší, a&nbsp;tím i&nbsp;chudší než sekunda desetiletého dítěte, a&nbsp;čtyřiadvacetkrát kratší než sekunda dítěte ročního.</span></p>
          <p class="chunk" data-nb-ref-number="167" data-nb-words="47" data-nb-chars="316"><span class="idea" data-nb-ref-number="168" id="idea168" data-nb-words="47" data-nb-chars="316">Zvláštní druh biologického času, zvaný mentální čas, a&nbsp;zároveň i&nbsp;šestý, časový smysl člověka, lokalizovaný převážně do&nbsp;spánkových mozkových laloků a&nbsp;nazývaných podle autora návrhu temp, uvedl do&nbsp;odborné literatury (<em>Časopis lékařů českých</em> 1976, 39, kde je&nbsp;rovněž důkladný literární odkaz) a&nbsp;k&nbsp;diskusi prof. F. Kahuda.</span></p>
          <p class="chunk" data-nb-ref-number="168" data-nb-words="66" data-nb-chars="499"><span class="idea" data-nb-ref-number="169" id="idea169" data-nb-words="66" data-nb-chars="499">Předpokládá existenci mentální energie, jejímiž nositeli jsou nadsvětelnými rychlostmi se&nbsp;pohybující specifické částice men­tiony a&nbsp;psychony. Jeho teorie (v podrobnostech jsem nucen čtenáře odkázat na&nbsp;citovanou práci a&nbsp;v&nbsp;ní uvedené prameny) vysvětluje originálním způsobem nejen řadu zjištěných fakt, především vývoje (ontogeneze) lidské psychiky, ale i&nbsp;jevy jinak stěží kauzálně vysvětlitelné, tzv. mimosmyslové vnímání, řadu otázek psychotroniky, reflexy vázané na&nbsp;čas, navigaci ptáků a&nbsp;hmyzu atd.</span></p>
          <p class="chunk" data-nb-ref-number="169" data-nb-words="27" data-nb-chars="159"><span class="idea" data-nb-ref-number="170" id="idea170" data-nb-words="27" data-nb-chars="159">Autor této originální myšlenky je&nbsp;si&nbsp;sám vědom, že&nbsp;jeho teorie vyžaduje ještě více experimentálních dokladů i&nbsp;zkušeností&nbsp;– to&nbsp;se&nbsp;mu&nbsp;však jeví být otázkou času.</span></p>
          <p class="chunk" data-nb-ref-number="170" data-nb-words="168" data-nb-chars="1127"><span class="idea" data-nb-ref-number="171" id="idea171" data-nb-words="168" data-nb-chars="1127">Jednota není ani v&nbsp;názorech na&nbsp;čas fyzikální, o&nbsp;němž už&nbsp;uvažovali antičtí filozofové a&nbsp;jejich následovníci až&nbsp;dodneška. Jako příklad může sloužit sv. Augustin (354–430 n. l.): „Tempus sine alique mobili mutabilitate non est&nbsp;– čas neexistuje bez nějaké proměny pohybem,“ i&nbsp;A. N. Whitehead (1861–1947), spolupracovník B. Russela: „Čas je, protože je&nbsp;dění, a&nbsp;mimo dění není nic.“ To&nbsp;není jediné stanovisko k&nbsp;času. Newton např. věřil v&nbsp;absolutní čas. „Absolutní, skutečný a&nbsp;matematický čas je&nbsp;chápán, jako by&nbsp;tekl stálou rychlostí, nepozměněn rychlostí nebo pomalostí pohybů hmotných těles.“ Podle Newtona i&nbsp;Galilea je&nbsp;námi pozorovaný a&nbsp;nás podrobující čas jen lidským výmyslem, jakousi pomyslnou mříží, kterou klademe na&nbsp;věci pohybující se&nbsp;kolem nás (F. Herčík). A&nbsp;moderní relativistická fyzika připouští tolik časů, kolik je&nbsp;pohybových stavů, resp. inerciálně se&nbsp;pohybujících soustav. Zcela nejnovější představy mluví o&nbsp;pravidelném kinematickém čase, který „začal“ existovat před miliardami let, a&nbsp;naopak o&nbsp;dynamickém čase, zkracujícím se&nbsp;podle logaritmické stupnice (E. A. Milne), jehož počátek je&nbsp;nekonečně vzdálen v&nbsp;minulosti.</span></p>
          <p class="chunk" data-nb-ref-number="171" data-nb-words="96" data-nb-chars="678"><span class="idea" data-nb-ref-number="172" id="idea172" data-nb-words="96" data-nb-chars="678">To&nbsp;samo o&nbsp;sobě naznačuje, že&nbsp;za&nbsp;současného stavu našeho vědění je&nbsp;velmi obtížné zaujímat k&nbsp;otázkám možnosti časových smyček kategorická stanoviska, svědčící spíše o&nbsp;ráznosti a&nbsp;bujarosti než o&nbsp;filozoficko-fyzikálně-biologickém mandátu tyto otázky řešit. Tím spíše, že&nbsp;jsme zdaleka nevyčerpali všechny názory&nbsp;– jen jako příklad uveďme ještě stanovisko vlivného francouzského idealistického filozofa H. Bergsona (1859–1943): „Čas mrtvých věcí je&nbsp;bez trvání, děje nemohou následovat po&nbsp;sobě, věci nemohou existovat, ani bytosti stárnout.“ Jinými slovy, je&nbsp;potřebí lidského vědomí, aby vzniklo to, čemu říkáme trvání, aby „bylo vdechnuto živoucí trvání do&nbsp;času vysušeného v&nbsp;prostor“.</span></p>
          <p class="chunk" data-nb-ref-number="172" data-nb-words="87" data-nb-chars="611"><span class="idea" data-nb-ref-number="173" id="idea173" data-nb-words="87" data-nb-chars="611">Narážíme i&nbsp;na obtíže srovnání měrných jednotek biologického a&nbsp;fyzikálního času. Nejkratší okem i&nbsp;ostatními smysly postřehnutelný časový úsek je&nbsp;1/500 sekundy, psychologická přítomnost tedy nemůže být kratší než tento interval. Avšak jednotka fyzikálního času se&nbsp;aproximativně blíží úplné bezprostorové bodovosti&nbsp;– jeden chronon, jakýsi atom fyzikálního času, má&nbsp;trvání jedné kvadri­lióntiny sekundy, ve&nbsp;zlomku by&nbsp;to&nbsp;tedy bylo číslo se&nbsp;čtyřiadvaceti nulami. Dosud předpokládáme, že&nbsp;je&nbsp;to&nbsp;časový úsek dostatečně malý, aby postačil k&nbsp;uspokojivě přesnému měření i&nbsp;nejkratších, např. atomárních dějů. Zítra&nbsp;– kdo ví?</span></p>
          <p class="chunk" data-nb-ref-number="173" data-nb-words="49" data-nb-chars="318"><span class="idea" data-nb-ref-number="174" id="idea174" data-nb-words="49" data-nb-chars="318">Prosím čtenáře, aby tuto odbočku do&nbsp;času, resp. časů omluvil. Měla být argumentem pro možnost aplikace myšlenky marxistického přírodovědce J. B. S. Haldana i&nbsp;na tento dílčí problém: „Jestliže některý vědec prohlásí, že&nbsp;to&nbsp;či&nbsp;ono je&nbsp;možné, pravděpodobně má&nbsp;pravdu. Prohlásí-li, že&nbsp;to&nbsp;možné není, pravděpodobně se&nbsp;mýlí.“</span></p>
          <p class="chunk" data-nb-ref-number="174" data-nb-words="5" data-nb-chars="34"><span class="idea" data-nb-ref-number="175" id="idea175" data-nb-words="5" data-nb-chars="34">Zcela solidarizuji s&nbsp;jeho názorem.</span></p>
          <p class="chunk" data-nb-ref-number="175" data-nb-words="95" data-nb-chars="643"><span class="idea" data-nb-ref-number="176" id="idea176" data-nb-words="95" data-nb-chars="643">Lektor rukopisu této knihy, jehož si&nbsp;mimořádně vážím jak pro encyklopedické vědomosti, tak pro vynikající výsledky ve&nbsp;vlastním speciálním oboru, doporučil, abych se&nbsp;i&nbsp;v&nbsp;tomto případě držel dobrého zvyku objektivity a&nbsp;poučil čtenáře, že&nbsp;a) moderní geofyzikální metody včetně družicových nijak nepotvrdily nějakou odlišnost bermudského trojúhelníku od&nbsp;jiných podobných oblastí, a&nbsp;b) může jít a&nbsp;pravděpodobně jde o&nbsp;tzv. výběrový jev: inkriminovaným místem nevedou lodní ani letecké linky, a&nbsp;proto, když se&nbsp;tam někdo dostane do&nbsp;nebezpečí, nemůže si&nbsp;obvykle přivolat pomoc. S&nbsp;časovým odstupem se&nbsp;zdá, jako by&nbsp;tam docházelo k&nbsp;mimořádným katastrofám.</span></p>
          <p class="chunk" data-nb-ref-number="176" data-nb-words="105" data-nb-chars="733"><span class="idea" data-nb-ref-number="177" id="idea177" data-nb-words="105" data-nb-chars="733">Velmi rád bych vyhověl&nbsp;– ale bylo by&nbsp;to&nbsp;tvrzení příčící se&nbsp;mému upřímnému přesvědčení. V&nbsp;bermudském trojúhelníku buď jak buď něco mimořádného nepochybně je, a&nbsp;právě moderní geofyzikální metody to&nbsp;potvrzují: radiolokátor americké kosmické stanice Skylab objevil v&nbsp;této oblasti asi 300 km&nbsp;od&nbsp;pobřeží nevysvětlitelnou proláklinu mořské hladiny hlubokou 25 m, jejíž „svahy“ jsou ovšem tak povlovné, že&nbsp;je&nbsp;pomocí techniky, umístěné na&nbsp;Zemi, takřka vyloučené je&nbsp;objevit. Byl uveřejněn projekt speciální stacionární družice opatřené velmi přesným radiolokátorem a&nbsp;laserem, která má&nbsp;pokračovat ve&nbsp;zkoumání. K&nbsp;i tak dost bizarním tvarům zemského „bramboroidu“, jak náš nepovedený geoid neuctivě nazývají kartografové, přibyla další kuriozita.</span></p>
          <p class="chunk" data-nb-ref-number="177" data-nb-words="48" data-nb-chars="300"><span class="idea" data-nb-ref-number="178" id="idea178" data-nb-words="48" data-nb-chars="300">Rovněž je&nbsp;nepochybná pravda, že&nbsp;tu&nbsp;selhávají nejen kompasy, ale i&nbsp;elektrické přístroje a&nbsp;automatická zařízení, vracející se&nbsp;po&nbsp;opuštění oblasti zase k&nbsp;rozumu a&nbsp;normální funkci. Věděli to&nbsp;kapitáni plachetnic a&nbsp;vědí to&nbsp;kapitáni dnešních lodí – s&nbsp;některými jsem mluvil a&nbsp;četl záznamy v&nbsp;lodních denících.</span></p>
          <p class="chunk" data-nb-ref-number="178" data-nb-words="68" data-nb-chars="389"><span class="idea" data-nb-ref-number="179" id="idea179" data-nb-words="68" data-nb-chars="389">A&nbsp;pokud jde o&nbsp;frekvenci dopravy, málokde je&nbsp;tak hustá jako právě tady. Ostatně nejde o&nbsp;ztráty, o&nbsp;ztroskotání&nbsp;– ty&nbsp;nikoho neudiví. Jsou na&nbsp;světě místa s&nbsp;daleko horší pověstí, ostrovy s&nbsp;pobřežím posetým vraky, nebezpečné úžiny a&nbsp;oblasti dosud nezmapovaných skalisek a&nbsp;útesů. Děsivá a&nbsp;podivná jsou zmizení právě proto, že&nbsp;by&nbsp;zde měla být pomoc takřka vždy na&nbsp;dosah ruky. A&nbsp;jak je&nbsp;vidět, není.</span></p>
          <p class="chunk" data-nb-ref-number="179" data-nb-words="78" data-nb-chars="536"><span class="idea" data-nb-ref-number="180" id="idea180" data-nb-words="78" data-nb-chars="536">Ne, s&nbsp;bermudským trojúhelníkem to&nbsp;opravdu není v&nbsp;pořádku, ačkoli by&nbsp;se&nbsp;to&nbsp;mohlo zdát např. podle prohlášení vedoucího sovětské expedice dr. Baranova, jež se&nbsp;zúčastnila roku 1977 v&nbsp;rámci programu Polymod mezinárodního průzkumu bermudského trojúhelníku (pět sovětských a&nbsp;pět amerických lodí, sovětští, američtí, britští, kanadští a&nbsp;francouzští odborníci). „V&nbsp;bermudském trojúhelníku prokáže podrobný a&nbsp;pečlivý průzkum, že&nbsp;se&nbsp;tam neděje nic nadpřirozeného,“ řekl po&nbsp;návratu. Totéž stanovisko až&nbsp;do&nbsp;těch hrdel a&nbsp;statků zastávám i&nbsp;já. Jenže…</span></p>
          <p class="chunk" data-nb-ref-number="180" data-nb-words="75" data-nb-chars="567"><span class="idea" data-nb-ref-number="181" id="idea181" data-nb-words="75" data-nb-chars="567">Jenže Baranov jedním dechem referoval o&nbsp;již zmíněné proláklině v&nbsp;hladině oceánu, o&nbsp;svislých světelných sloupech, nesouvisejících s&nbsp;východem ani západem slunce, o&nbsp;několikanásobném a&nbsp;spektakulárním pozorování jinak krajně vzácného „zeleného paprsku“, jehož až&nbsp;dosud nabízená fyzikální vysvětlení se&nbsp;nezdají být dostatečná, o&nbsp;magnetických a&nbsp;gravitačních anomáliích, o&nbsp;možnosti spolu­působení jistých konstelací Země, Měsíce a&nbsp;Slunce na&nbsp;poruchy magnetismu a&nbsp;tím frekvenci katastrof, i&nbsp;o&nbsp;dalším znázornitelném všestranném výzkumu této oblasti, pokračujícím za&nbsp;podpory OSN.</span></p>
          <p class="chunk" data-nb-ref-number="181" data-nb-words="6" data-nb-chars="34"><span class="idea" data-nb-ref-number="182" id="idea182" data-nb-words="6" data-nb-chars="34">O&nbsp;zázracích vůbec nemůže být řeči…</span></p>
          <p class="chunk" data-nb-ref-number="182" data-nb-words="98" data-nb-chars="697"><span class="idea" data-nb-ref-number="183" id="idea183" data-nb-words="98" data-nb-chars="697">Naprosto chápu a&nbsp;respektuji stanovisko dr. Baranova. Sdílí je&nbsp;ostatně řada vědců, považujících např. nerezavění sloupu v&nbsp;Dillí za&nbsp;prostý úspěch staroindické práškové metalurgie, a&nbsp;platinové odlitky v&nbsp;Andách za&nbsp;neméně prostý důkaz šikovnosti předinckých zlatníků. Ani já&nbsp;nevěřím na&nbsp;zázraky, ale nijak by&nbsp;mne nepřekvapilo, kdybych se&nbsp;dočetl o&nbsp;průzkumu lesa Řáholce, Rumcajsova působiště, kde komise spatřila toliko vodníka standardního typu (zelené šaty, botky rudé, obuvnická malovýroba), dva hejkaly obecné a&nbsp;vokálně taneční skupinu rusalek se&nbsp;zastaralým repertoárem, tedy vesměs jevy dávno známé a&nbsp;mnohokráte popsané. Nic mimořádného nebylo, jak se&nbsp;dalo očekávat, nalezeno. (Prosím za&nbsp;prominutí.)</span></p>
          <p class="chunk" data-nb-ref-number="183" data-nb-words="170" data-nb-chars="1206"><span class="idea" data-nb-ref-number="184" id="idea184" data-nb-words="170" data-nb-chars="1206">„Vrozenou mimořádnost“ některých regionů na&nbsp;zemském povrchu, které zjistil Ivan Sanderson, potvrzují nezávisle na&nbsp;něm tři týmově pracující sovětští badatelé, jejichž výsledky vzbudily v&nbsp;poslední době jistou pozornost nejen u&nbsp;čtenářů populárního tisku, ale i&nbsp;vědců. Historik umění N. Gončarov, elektronik V. Makarov a&nbsp;stavitel V. Morozov došli podle záznamů o&nbsp;střediscích dávných kultur a&nbsp;díky sledování celé řady dalších ukazatelů k&nbsp;vlastnímu modelu zemské aktivity všeho druhu, nejlépe znázornitelného převodem zemského geoidu v&nbsp;dodekaedr, dvanáctistěn, složený z&nbsp;pětiúhelníků. Takové zjednodušení není ovšem nic nového&nbsp;– o&nbsp;Zemi jako dvanáctistěnu psal již Platón a&nbsp;stejnou podobu naší planety předpokládali již pythagorejci. Kromě toho je&nbsp;to&nbsp;jen jeden z&nbsp;nesčetných způsobů, jak přibližně přenést plášť koule na&nbsp;těleso, omezené rovinnými plochami. Výsledek týmu GGM však není, zdá se, jen jednou z&nbsp;možných variant. Naše planeta, pojímaná tímto způsobem, se&nbsp;podobá krystalu, kde k&nbsp;nejaktivnějším molekulárním a&nbsp;atomárním dějům dochází na&nbsp;hranách a&nbsp;vrcholech krystalové mřížky. Zjednodušený glóbus tří sovětských badatelů jeví přirovnatelné vlastnosti na&nbsp;styku jednotlivých pětiúhelníků a&nbsp;v&nbsp;jejich středech.</span></p>
          <p class="chunk" data-nb-ref-number="184" data-nb-words="25" data-nb-chars="190"><span class="idea" data-nb-ref-number="185" id="idea185" data-nb-words="25" data-nb-chars="190">Hrany do&nbsp;značné míry souhlasí s&nbsp;podmořskými hřebeny, zlomy a&nbsp;geotektonicky aktivními oblastmi. Na&nbsp;pevninách všech světadílů jsou v&nbsp;těchto oblastech koncentrována nejvydatnější ložiska nafty.</span></p>
          <p class="chunk" data-nb-ref-number="185" data-nb-words="88" data-nb-chars="631"><span class="idea" data-nb-ref-number="186" id="idea186" data-nb-words="88" data-nb-chars="631">Ještě zajímavější jsou geometrické středy pětiúhelníků nebo středy jejich hran. Takřka přesně souhlasí s&nbsp;místy vzniku nejstarších nám známých civilizací od&nbsp;protoindické civilizace Harappy a&nbsp;Mohendžodára, až&nbsp;k&nbsp;Peru a&nbsp;Kyjevské Rusi. Ve&nbsp;středech pěti­úhelníků leží meteorology zjištěná centra průměrného minimálního a&nbsp;maximálního atmosférického tlaku, kde se&nbsp;rodí ničivé větry, vanoucí namnoze v&nbsp;souhlase s&nbsp;obvodem pětiúhelníků. V&nbsp;oceánech jsou to&nbsp;centra rodících se&nbsp;proudů, např. Golfského. Jsou tu&nbsp;nejvýznačnější zimoviště ptáků i&nbsp;refugia, která z&nbsp;dosud ne&nbsp;zcela jasných příčin zůstala nezaledněna i&nbsp;při největším rozšíření ledovců.</span></p>
          <p class="chunk" data-nb-ref-number="186" data-nb-words="84" data-nb-chars="631"><span class="idea" data-nb-ref-number="187" id="idea187" data-nb-words="84" data-nb-chars="631">Nejzajímavější však je&nbsp;shoda center pětiúhelníků s&nbsp;nebezpečnými oblastmi, v&nbsp;čele s&nbsp;bermundským trojúhelníkem a&nbsp;japonským „Ďábelským mořem“, které jsou nejfrekventovanější. Autoři zemského dodekaedru jsou si&nbsp;toho vědomi a&nbsp;pokládají toto zjištění za&nbsp;jeden z&nbsp;nejsilnějších argumentů nenáhodnosti své konstrukce. Škoda, že&nbsp;v&nbsp;zaujetí uvádějí „prastaré znalosti“ tohoto rozdělení aktivních oblastí Země, dokazujíce je&nbsp;archeologickými nálezy přibližně pentagonálních dodekaedrických zlatých a&nbsp;měděných předmětů, nejspíše šperků, ve&nbsp;Vietnamu a&nbsp;ve Francii (zřejmě nevědí o&nbsp;nálezech v&nbsp;severních Alpách)&nbsp;– tento důkaz bude sotva vážně přijat.</span></p>
          <p class="chunk" data-nb-ref-number="187" data-nb-words="98" data-nb-chars="690"><span class="idea" data-nb-ref-number="188" id="idea188" data-nb-words="98" data-nb-chars="690">Shoda je&nbsp;však opravdu nápadná a&nbsp;není vyloučeno, že&nbsp;uměnovědec, inženýr a&nbsp;stavitel narazili na&nbsp;jakousi dosud neznámou zákonitost planetárního vývoje a&nbsp;planetární struktury, která snad v&nbsp;budoucnosti pomůže vysvětlit i&nbsp;tak ryze „neplanetologické“ jevy, jako je&nbsp;tvrdošíjné mizení lodí a&nbsp;letadel v&nbsp;určitých oblastech. Ani analogie s&nbsp;krystalem není, ač&nbsp;odvážná, mimo dosah chápání. V&nbsp;posledních letech se&nbsp;řada vědců snaží nalézt obecné zákonitosti pro jevy napohled naprosto odlehlé, mají-li nějakého „společného jmenovatele“. Tak se&nbsp;zrodila např. nukleologie, nauka o&nbsp;jádru, hledající principiální zákony a&nbsp;analogie pro jádro atomu, buňky, krystalu, planet i&nbsp;galaxií. Výsledky jsou povzbuzující.</span></p>
          <p class="chunk" data-nb-ref-number="188" data-nb-words="200" data-nb-chars="1450"><span class="idea" data-nb-ref-number="189" id="idea189" data-nb-words="200" data-nb-chars="1450">Nelze vyloučit, že&nbsp;zprvu zdánlivě náhodná shoda objektivní reality s&nbsp;matematickou či&nbsp;geometrickou konstrukcí obsahuje dosud neznámou zákonitost. Nebyla-li přijata Keplerova představa o&nbsp;geometrické harmonii vesmíru, zveřejněná v&nbsp;jeho díle Mystérium Cosmographicum (1596), připisující planetám dráhy vepsané a&nbsp;opsané mnohostěnům vycházejícím z&nbsp;ústřední kulové sféry rozložené kolem Země, pak rozhodně nelze kategoricky zavrhnout např. Titiusovu-Bodeovu řadu. Tato matematická konstrukce, vytvořená Titiusem roku 1766 a&nbsp;ve všeobecnou známost uvedená ředitelem berlínské hvězdárny J. E. Bodem (1747–1826), vyjadřuje vzdálenosti planet od&nbsp;Slunce řadou (v astronomických jednotkách, tj. v&nbsp;násobcích střední vzdálenosti Země od&nbsp;Slunce = 149&nbsp;600&nbsp;000&nbsp;km) 0−0,3−0,6−1,2… +0,4. Zdánlivě náhodná koincidence předpověděla existenci neznámé planety mezi Marsem a&nbsp;Jupiterem, kde byl později (od 1. ledna 1801) objeven pás planetek. Osvědčuje se&nbsp;však i&nbsp;v&nbsp;konfrontaci s&nbsp;rodinou Jupiterových měsíců, ve&nbsp;složitém systému Barnardovy hvězdy, a&nbsp;patrně vyjadřuje nenáhodnou kosmickou zákonitost, jejíž podstata nám zatím uniká. (Podle dosud nezveřejněné práce brněnského vědce ing. dr. R. Ned­věda vyplývá tato zákonitost z&nbsp;„gravitačních sfér“, určujících oblast samostatné existence planet. Tak např. náš Měsíc by&nbsp;mohl při nynějším směru oběhu obíhat až&nbsp;ve&nbsp;vzdálenosti asi 900 000 km, při obráceném běhu dokonce 1 500&nbsp;000 km, aniž by&nbsp;unikl z&nbsp;oblasti zemské přitažlivosti.)</span></p>
          <p class="chunk" data-nb-ref-number="189" data-nb-words="11" data-nb-chars="70"><span class="idea" data-nb-ref-number="190" id="idea190" data-nb-words="11" data-nb-chars="70">Postupme však k&nbsp;dalším možným příčinám záhadných mizení lidí i&nbsp;strojů.</span></p>
          <p class="chunk" data-nb-ref-number="190" data-nb-words="73" data-nb-chars="522"><span class="idea" data-nb-ref-number="191" id="idea191" data-nb-words="73" data-nb-chars="522">Ve&nbsp;svých románech a&nbsp;povídkách jsem několikrát použil myšlenku, že&nbsp;existují objekty, přicházející k&nbsp;nám z&nbsp;budoucnosti, časové výzkumné sondy našich zvědavých a&nbsp;všetečných potomků, využívající nadrelativistických fyzikálních zákonů a&nbsp;pohybující se&nbsp;libovolně v&nbsp;čase i&nbsp;prostoru, nebo v&nbsp;mimočase a&nbsp;mimoprostoru. Podobný nápad měl i&nbsp;George Langelaan, nejen spisovatel hororů (u&nbsp;nás je&nbsp;známá Moucha), ale i&nbsp;stálý vědecký spolupracovník časopisu <em>Planéte</em>, pro který se&nbsp;vydal po&nbsp;stopách velmi pozoruhodného Philadelphia Experimentu.</span></p>
          <p class="chunk" data-nb-ref-number="191" data-nb-words="84" data-nb-chars="601"><span class="idea" data-nb-ref-number="192" id="idea192" data-nb-words="84" data-nb-chars="601">Uskutečnil se&nbsp;prý v&nbsp;listopadu 1943 pod patronací amerického válečného námořnictva a&nbsp;pod vedením mladého vědce Morrise K. Jessupa. Jeho úkolem bylo realizovat fantastickou myšlenku H.&nbsp;G.&nbsp;Wellse a&nbsp;Julese Verna o&nbsp;neviditelnosti. Neviditelnými však neměli být lidé, ale válečná plavidla, dosahující tak ideálního maskování a&nbsp;snad i&nbsp;úspěchů proti japonským lodním svazům, sice nevybaveným radarem, přesto však manévrujícím daleko obratněji. Pokročíme-li v&nbsp;divokých spekulacích o&nbsp;kus dále, smíme soudit, že&nbsp;Jessup, podoben Saulovi, jenž při hledání oslů nalezl království, objevil cosi daleko významnějšího.</span></p>
          <p class="chunk" data-nb-ref-number="192" data-nb-words="82" data-nb-chars="564"><span class="idea" data-nb-ref-number="193" id="idea193" data-nb-words="82" data-nb-chars="564">Vše, co&nbsp;bylo možné. Langelaan asi vypátral. Nalezl ve&nbsp;Filadelfii, kde jednoho listopadového dne 1943 vykrystalizovali (ke svrchovanému zděšení číšnice) u&nbsp;pultu tři námořníci ve&nbsp;vojenských stejnokrojích, zatímco se&nbsp;podle přísežných výpovědí přístavních dělníků v&nbsp;téže době (patrně) zhmotnil u&nbsp;mola menší motorový člun, který naopak jako sfouknut zmizel (k nemenšímu zděšení náhodných svědků) od&nbsp;mola v&nbsp;Norfolku, pět set padesát kilometrů vzdáleného. Námořníci si&nbsp;po&nbsp;dobrém zvyku objednali whisky, ale ke&nbsp;konzumaci nedošlo&nbsp;– záhy opět zmizeli před očima všech hostů.</span></p>
          <p class="chunk" data-nb-ref-number="193" data-nb-words="51" data-nb-chars="346"><span class="idea" data-nb-ref-number="194" id="idea194" data-nb-words="51" data-nb-chars="346">Jeden filadelfský list přinesl o&nbsp;strašidelném baru v&nbsp;prvním vydání článek&nbsp;– vydání bylo ihned zabaveno a&nbsp;v&nbsp;dalším článek chyběl. Pentagon existenci pokusu popřel. Palubní deníky lodí všech druhů, pohybujících se&nbsp;toho dne kolem Filadelfie, ač&nbsp;podle zákona povinně uschovávané a&nbsp;volně k&nbsp;nahlédnutí, podivnou shodou okolností bez výjimky neexistují.</span></p>
          <p class="chunk" data-nb-ref-number="194" data-nb-words="84" data-nb-chars="595"><span class="idea" data-nb-ref-number="195" id="idea195" data-nb-words="84" data-nb-chars="595">Dr. Jessup žil ještě po&nbsp;druhé světové válce a&nbsp;sdělil FBI (Langelaan získal kopii dopisu), že&nbsp;obdržel od&nbsp;jakéhosi Allena matematické zdůvodnění nutného katastrofického konce pokusu. Experiment byl prý odsouzen k&nbsp;samovolnému pokračování, jako když kyvadlo pokračuje v&nbsp;pohybu. Námořníci i&nbsp;čluny se&nbsp;prý skutečně periodicky objevovali a&nbsp;mizeli, většina prý byla navždy přesunuta do&nbsp;jiné dimenze, zbylí zemřeli nebo zešíleli za&nbsp;zvláštních okolností a&nbsp;s&nbsp;objevením se&nbsp;těžkých popálenin. Langelaan nalezl několik pozůstalých, jimž byla zaslána nic nevysvětlující obvyklá zpráva na&nbsp;předtištěném formuláři.</span></p>
          <p class="chunk" data-nb-ref-number="195" data-nb-words="48" data-nb-chars="401"><span class="idea" data-nb-ref-number="196" id="idea196" data-nb-words="48" data-nb-chars="401">Těžko v&nbsp;této souvislosti nevzpomenout samovolného periodického „rozkývání“ zemské magnetosféry po&nbsp;jaderném výbuchu 9. července 1962, popisovaném na&nbsp;jiném místě. Pokud měly magnetické anomálie, navozené explozí, nějaký vztah k&nbsp;Philadelphia Experimentu, používajícího prý mimořádně silných magnetických polí, indukovaných s&nbsp;použitím supravodivých materiálů, nelze podobnost obou umělých poruch vyloučit.</span></p>
          <p class="chunk" data-nb-ref-number="196" data-nb-words="20" data-nb-chars="131"><span class="idea" data-nb-ref-number="197" id="idea197" data-nb-words="20" data-nb-chars="131">Morris K. Jessup, poměrně známý astronom a&nbsp;astrofyzik, byl nalezen mrtev ve&nbsp;svém automobilu. Policie oznámila, že&nbsp;šlo o&nbsp;sebevraždu.</span></p>
          <p class="chunk" data-nb-ref-number="197" data-nb-words="21" data-nb-chars="149"><span class="idea" data-nb-ref-number="198" id="idea198" data-nb-words="21" data-nb-chars="149">Kromě Langelaana se&nbsp;Philadelphia Experimentem zabýval po&nbsp;řadu let filadelfský rodák dr. Valentin, který vyslechl mnoho svědků, pátral v&nbsp;denících atd.</span></p>
          <p class="chunk" data-nb-ref-number="198" data-nb-words="105" data-nb-chars="735"><span class="idea" data-nb-ref-number="199" id="idea199" data-nb-words="105" data-nb-chars="735">Podle jeho soudu bylo na&nbsp;moři dosaženo částečného úspěchu. Použité lodě, mezi nimi jeden torpédoborec, byly prý po&nbsp;nějakou dobu obklopeny zelenavým svitem (podobný se&nbsp;prý objevil podle nejasných výroků posádek i&nbsp;kolem letounů tragického letu Flight 19), pak se&nbsp;jejich obrysy znejasňovaly, až&nbsp;lodě na&nbsp;nějakou dobu zcela pohledu zmizely. Posádky několika letadel, Valentinem vyslýchané, popsaly a&nbsp;v&nbsp;denících uvedly na&nbsp;mořské hladině podivné imprese konkavity, „jako by&nbsp;tam plula skleněná mísa“. Valentin soudí, že&nbsp;Jessup nespáchal sebevraždu. Byl sledován FBI, dopisy, které prokazatelně před smrtí rozeslal, nedošly adresátům. Prý v&nbsp;nich prozrazoval některé informace o&nbsp;posledních Einsteinových výzkumech v&nbsp;oblasti unitární teorie pole…</span></p>
          <p class="chunk" data-nb-ref-number="199" data-nb-words="18" data-nb-chars="145"><span class="idea" data-nb-ref-number="200" id="idea200" data-nb-words="18" data-nb-chars="145">Byl Philadelphia Experiment opravdu jen výmyslem, blufem, kachnou, výplodem narušených mozků? Je&nbsp;vůbec něco takového možné, teoreticky přípustné?</span></p>
          <p class="chunk" data-nb-ref-number="200" data-nb-words="75" data-nb-chars="573"><span class="idea" data-nb-ref-number="201" id="idea201" data-nb-words="75" data-nb-chars="573">Přestup hmoty, případně i&nbsp;živého tvora a&nbsp;člověka do&nbsp;jiné dimenze, nebo chcete-li, do&nbsp;jiného vesmíru se&nbsp;stává jako hypotetická možnost názornější a&nbsp;méně fantastický ve&nbsp;zjednodušeném podání, modelovaném vymyšlenými světy, ovládanými fyzikálními zákony nám známými, které použilo několik autorů jako dějiště utopických satir lidské společnosti. Nás v&nbsp;této souvislosti zajímají především dvojrozměrné vesmíry, jejichž bytosti žijí podobně jako postavičky filmových grotesek svým zvláštním, dvojrozměrným životem, nevyhnutelně vázaným na&nbsp;plochu a&nbsp;provždy zbaveným dimenze výšky.</span></p>
          <p class="chunk" data-nb-ref-number="201" data-nb-words="86" data-nb-chars="633"><span class="idea" data-nb-ref-number="202" id="idea202" data-nb-words="86" data-nb-chars="633">Roku 1884 uveřejnil londýnský duchovní Edwin Abbot svou dnes už&nbsp;zcela zapomenutou vědeckofantastickou satiru <em>Flatland</em> (Plochozemě). Flatland je&nbsp;plocha, po&nbsp;níž se&nbsp;obyvatelé pohybují klouzavým pohybem. Obyvatelstvo je&nbsp;rozděleno třídními propastmi, zjevnými z&nbsp;tvarů: dělníci jsou velmi protaženými rovnoramennými trojúhelníky, střední vrstvy trojúhelníky rovnostrannými a&nbsp;šlechta i&nbsp;duchovenstvo oplývá hranami až&nbsp;k&nbsp;vládnoucím aristokratickým kruhům. Jen ženy Abbot ponížil do&nbsp;tvaru pouhých úseček s&nbsp;okem na&nbsp;jednom konci jako ouško jehly. Zezadu jsou neviditelné: aby nedocházelo ke&nbsp;srážkám, musí se&nbsp;stále nakrucovat ze&nbsp;strany na&nbsp;stranu.</span></p>
          <p class="chunk" data-nb-ref-number="202" data-nb-words="106" data-nb-chars="802"><span class="idea" data-nb-ref-number="203" id="idea203" data-nb-words="106" data-nb-chars="802">Vyprávěč (čtverec s&nbsp;okem v&nbsp;jednom z&nbsp;rohů) navštíví i&nbsp;pozoruhodnou zemi Lineland (Čározemě), jednorozměrnou říši, jejíhož krále marně přesvědčuje o&nbsp;možnosti existence své „vícerozměrné“, totiž dvojdimenzionální vlasti. Sám pak dostane návštěvu z&nbsp;trojrozměrného Spacelandu (Prostorozemě), jehož kulovitý obyvatel se&nbsp;zvolna „ponořil“ do&nbsp;roviny Flatlandu, až&nbsp;jeho největší průměr vytvořil kruh, tvar vyhrazený nejvyšší aristokracii. To&nbsp;ho&nbsp;ostatně zachránilo. Méně šťastným byl čtvercový vyprávěč, přesvědčený posléze o&nbsp;existenci třetího rozměru vyzdvižením nad plochu Flat­landu, což se&nbsp;mu&nbsp;dříve zdálo být fyzikálně zcela vyloučené a&nbsp;absurdní. Pokoušel se&nbsp;svým úsečkovitým nebo plošně geometrickým spoluobčanům kázat evangelium trojrozměrnosti a&nbsp;pochopitelně prošel přes blázinec a&nbsp;vězení až&nbsp;na&nbsp;popraviště…</span></p>
          <p class="chunk" data-nb-ref-number="203" data-nb-words="45" data-nb-chars="363"><span class="idea" data-nb-ref-number="204" id="idea204" data-nb-words="45" data-nb-chars="363">Abbotovu roztomilou fikci rozvinul roku 1907 autor mimořádně povolaný, profesor Princetonské univerzity a&nbsp;univerzity v&nbsp;Minnesotě, matematik Charles Howard Hinton. Zabýval se&nbsp;především čtvrtým rozměrem, experimentoval se&nbsp;zvláštními konstrukcemi, představujícími čtyřrozměrné útvary, a&nbsp;tvrdil, že&nbsp;po&nbsp;řadě let těchto pokusů je&nbsp;schopen názorné čtyřrozměrné představy.</span></p>
          <p class="chunk" data-nb-ref-number="204" data-nb-words="71" data-nb-chars="424"><span class="idea" data-nb-ref-number="205" id="idea205" data-nb-words="71" data-nb-chars="424">Jeho román <em>Epizoda z&nbsp;Flatlandu</em> se&nbsp;odbývá na&nbsp;planetě Astrii, jejíž obyvatelé se&nbsp;pohybují&nbsp;– jak kruté!&nbsp;– pouze po&nbsp;obvodu kruhu, asi jako trojrozměrní lidé na&nbsp;povrchu Země. Aby se&nbsp;navzájem vyhnuli, musí se&nbsp;podlézat a&nbsp;přelézat po&nbsp;vzoru produkujících se&nbsp;provazolezců. Je&nbsp;to&nbsp;pro Astriány gymnastika častá, protože se&nbsp;všichni muži rodí s&nbsp;tváří obrácenou k&nbsp;východu, ženy k&nbsp;západu, a&nbsp;ve světě své kružnice se&nbsp;nemohou nijak „obrátit“.</span></p>
          <p class="chunk" data-nb-ref-number="205" data-nb-words="37" data-nb-chars="262"><span class="idea" data-nb-ref-number="206" id="idea206" data-nb-words="37" data-nb-chars="262">Vyvrcholením románu o&nbsp;181 stránkách je&nbsp;hrozící kosmická katastrofa, které se&nbsp;podaří Astriánům v&nbsp;posledním okamžiku vyhnout nápaditým využitím třetí dimenze. Postačí totiž sebenepatrnější posun do&nbsp;prostoru o&nbsp;rozměr vyššího a&nbsp;objekt pro své okolí nenávratně zmizí.</span></p>
          <p class="chunk" data-nb-ref-number="206" data-nb-words="22" data-nb-chars="158"><span class="idea" data-nb-ref-number="207" id="idea207" data-nb-words="22" data-nb-chars="158">Jen vtipné nápady? Jen kratochvilná myšlenková cvičení, umož­ňující úvahy o&nbsp;různých problémech, jež se&nbsp;mohly vyskytnout ve&nbsp;Flatlandu, Linelandu, či&nbsp;na&nbsp;Astrii?</span></p>
          <p class="chunk" data-nb-ref-number="207" data-nb-words="7" data-nb-chars="44"><span class="idea" data-nb-ref-number="208" id="idea208" data-nb-words="7" data-nb-chars="44">Myslím, že&nbsp;podstata věci je&nbsp;daleko vážnější.</span></p>
          <p class="chunk" data-nb-ref-number="208" data-nb-words="41" data-nb-chars="284"><span class="idea" data-nb-ref-number="209" id="idea209" data-nb-words="41" data-nb-chars="284">Nevěříme ovšem v&nbsp;dvojdimenzionální, a&nbsp;tím spíše v&nbsp;jednodimenzionální světy. Neslučují se&nbsp;s&nbsp;nezbytností hmotné podstaty těles a&nbsp;jsou jen geometrickou fikcí&nbsp;– ale jak je&nbsp;tomu s&nbsp;možností existence světů vícerozměrných, s&nbsp;existencí hyperspaciálních vesmírů, ovlivňujících snad i&nbsp;náš svět?</span></p>
          <p class="chunk" data-nb-ref-number="209" data-nb-words="107" data-nb-chars="660"><span class="idea" data-nb-ref-number="210" id="idea210" data-nb-words="107" data-nb-chars="660">Pokus o&nbsp;myšlenkový model, jak by&nbsp;takový svět a&nbsp;život v&nbsp;něm mohly vypadat, přinesli s&nbsp;výslovným zdůrazněním, že&nbsp;nejde ani o&nbsp;hypotézu, ani o&nbsp;teorii, čeští vědci, matematik Otakar Borůvka a&nbsp;marxisticky orientovaný přírodovědec Ferdinand Herčík, světově uznávaný v&nbsp;oboru kvantové biologie (<em>Sborník lékařský</em>, sv. XLV, 1943, str.&nbsp;164–175, a&nbsp;<em>Věda a&nbsp;život</em> 1944, str. 481–484). Materiál je&nbsp;velmi bohatý a&nbsp;podnětný pro snahu a&nbsp;objevení metod, jimiž by&nbsp;se&nbsp;dal ověřit nebo zamítnout&nbsp;– i&nbsp;to by&nbsp;byl metodologický přínos uzavřením jedné z&nbsp;cest, které musí být dříve nebo později prozkoumány. V&nbsp;podrobnostech jsem nucen poukázat na&nbsp;původní práci. Ve&nbsp;stručnosti jde asi o&nbsp;toto:</span></p>
          <p class="chunk" data-nb-ref-number="210" data-nb-words="95" data-nb-chars="661"><span class="idea" data-nb-ref-number="211" id="idea211" data-nb-words="95" data-nb-chars="661">Neúplnost světa, zprostředkovaného pouhým smyslovým vní­máním, je&nbsp;zřejmá (viz např. rádiové vlny) a&nbsp;nutí počítat i&nbsp;s&nbsp;nevnímanými a&nbsp;dosud neznámými realitami. Autoři myšlenkového modelu předpokládají, že&nbsp;náš trojrozměrný prostor R3, v&nbsp;němž žijeme, je&nbsp;částí jakéhosi nadprostoru R4, kde se&nbsp;odehrávají všechny životní děje a&nbsp;který je&nbsp;složen jednak z&nbsp;množiny míst, tvořících i&nbsp;prostor R3, dějiště pohybu hmoty v&nbsp;našem světě, jednak z&nbsp;dalších míst, vlastních toliko prostoru R4, pro nějž patrně platí geometrie čtyřrozměrného prostoru. Názorná představa prostoru R4 je&nbsp;pro nás stejně nepřístupná, jako pro fiktivní obyvatele Flatlandu představa světa trojrozměrného.</span></p>
          <p class="chunk" data-nb-ref-number="211" data-nb-words="75" data-nb-chars="570"><span class="idea" data-nb-ref-number="212" id="idea212" data-nb-words="75" data-nb-chars="570">Je&nbsp;třeba znovu opakovat, že&nbsp;čtyřrozměrný i&nbsp;vícerozměrný pro­stor není ani fikcí, ani pouhou matematickou ekvilibristikou. Ředitel bonnského ústavu pro výzkum silových polí, válečný invalida a&nbsp;slepec fyzik Burghardt Heim konstruoval pro své v&nbsp;praxi úspěšné hypotézy dokonce „hyperbarický“ a&nbsp;„kontrabarický“ šestirozměrný prostor, v&nbsp;němž byl možný pohyb nadsvětelnými rychlostmi a&nbsp;představitelná ochranná pole, umožňující „vyprosit si&nbsp;výjimku“ ze&nbsp;zákona setrvačnosti a&nbsp;např. na&nbsp;místě zastavit fiktivní ultrarychlý dopravní prostředek bez nepříjemných následků pro posádku.</span></p>
          <p class="chunk" data-nb-ref-number="212" data-nb-words="114" data-nb-chars="780"><span class="idea" data-nb-ref-number="213" id="idea213" data-nb-words="114" data-nb-chars="780">Také nové obrazy našeho vesmíru se&nbsp;neobejdou bez úvah, hraničících se&nbsp;spekulacemi, především v&nbsp;oblasti kosmogonie. Vzrušující je&nbsp;hypotéza o&nbsp;Vesmíru (s velkým V), složeném z&nbsp;vesmírů jiných řádů, schopných komunikovat díky černým nebo červím děrám. Potvrzení tohoto dohadu by&nbsp;změnilo mapu našeho znepokojujícího kosmického horizontu stejně důkladně, ba&nbsp;neskonale důkladněji, než objev nových kontinentů kdysi změnil představy o&nbsp;Zemi, jejíž plochá deska končí hranou, spadající do&nbsp;propasti (viz o&nbsp;tom přístupně psané práce P. Andrleho ve&nbsp;<em>Vesmíru</em> 1976, 10, 259, a&nbsp;J. Grygara, tamtéž, 1974, 173), a&nbsp;otevřelo doširoka dveře perspektivním možnostem cestování nejen v&nbsp;prostoru, ale i&nbsp;díky možnostem výběru cílového bodu prostoročasu v&nbsp;čase, aniž by&nbsp;byly jakkoli porušeny fyzikální zákony.</span></p>
          <p class="chunk" data-nb-ref-number="213" data-nb-words="79" data-nb-chars="532"><span class="idea" data-nb-ref-number="214" id="idea214" data-nb-words="79" data-nb-chars="532">K&nbsp;podrobnému pochopení myšlenky Borůvkovy a&nbsp;Herčíkovy je&nbsp;nezbytná znalost čtyřrozměrné geometrie&nbsp;– pro objasnění snad postačí simplifikace: trojrozměrný prostor rozděluje čtyřrozměrný na&nbsp;dvě části&nbsp;– jestliže bod prochází spojitě z&nbsp;první části R4 do&nbsp;druhé, projde v&nbsp;jistém okamžiku prostorem R3, asi jako bod, pohybující se&nbsp;v&nbsp;„našem“ prostoru, rozděleném plochou, musí tuto plochou projít. Nazvěme obě části prostoru R4 + (plus) a&nbsp;– (minus). Jsou rozdělené trojrozměrným prostorem R3, jako např. list papíru může rozdělit prostor R3.</span></p>
          <p class="chunk" data-nb-ref-number="214" data-nb-words="9" data-nb-chars="63"><span class="idea" data-nb-ref-number="215" id="idea215" data-nb-words="9" data-nb-chars="63">Borůvkův a&nbsp;Herčíkův model života spočívá na&nbsp;dvou předpokladech:</span></p>
        </section>
        <section>
          <p class="chunk" data-nb-ref-number="215" data-nb-words="17" data-nb-chars="113"><span class="idea" data-nb-ref-number="216" id="idea216" data-nb-words="17" data-nb-chars="113">1. Všechny organismy jsou čtyřrozměrné útvary v&nbsp;prostoru R4, pronikající naším prostorem R3 a&nbsp;zasahující do&nbsp;něho.</span></p>
          <p class="chunk" data-nb-ref-number="216" data-nb-words="19" data-nb-chars="125"><span class="idea" data-nb-ref-number="217" id="idea217" data-nb-words="19" data-nb-chars="125">2. Všechny organismy v&nbsp;našem prostoru R3 jsou výsledkem průniku těchto čtyřrozměrných organismů z&nbsp;prostoru R4 do&nbsp;prostoru R3.</span></p>
        </section>
        <section>
          <p class="chunk" data-nb-ref-number="217" data-nb-words="159" data-nb-chars="1122"><span class="idea" data-nb-ref-number="218" id="idea218" data-nb-words="159" data-nb-chars="1122">Podle této představy je&nbsp;vše živé vlastně čtyřrozměrnou bytostí v&nbsp;prostoru R4, zasahující do&nbsp;našeho prostoru jakýmsi difúzním dějem pomyslných částic z&nbsp;oblasti + do&nbsp;oblasti&nbsp;– Souhrn částic, nacházejících se&nbsp;právě v&nbsp;prostoru R3, vytváří aktuální stav a&nbsp;podobu rostliny, zvířete či&nbsp;člověka. Dynamickou stránkou a&nbsp;podobou této difúze, tohoto postupného pronikání, je&nbsp;zrození, růst, stárnutí a&nbsp;zánik. V&nbsp;místech průniku v&nbsp;prostoru R3 dochází ovšem k&nbsp;interakci čtyřrozměrné bytosti s&nbsp;atomy a&nbsp;molekulami „našeho“ světa. (Uvozovky proto, že&nbsp;i&nbsp;možné světy R4 i&nbsp;vícedimenzionální jsou stejně „naším“ světem jako prostor R3; nejsme však schopni názorně si&nbsp;je&nbsp;představovat, snad proto, že&nbsp;se&nbsp;náš mozek vyvinul v&nbsp;konfrontaci s&nbsp;výhradně „trojrozměrnou“ problematikou, zprostředkovanou smysly. Atomární děje, odehrávající se&nbsp;patrně ve&nbsp;vícerozměrných prostorech, nejsou a&nbsp;nikdy nebyly v&nbsp;oblasti našich bezprostředních zkušeností.) Prostor R3 působí zpětně na&nbsp;čtyřrozměrný organismus, který se&nbsp;tím pozměňuje. Sama představa pohybujících se&nbsp;(difundujících) částic čtyřrozměrného organismu vnáší do&nbsp;myšlenkového modelu čas jako pátou dimenzi.</span></p>
          <p class="chunk" data-nb-ref-number="218" data-nb-words="113" data-nb-chars="778"><span class="idea" data-nb-ref-number="219" id="idea219" data-nb-words="113" data-nb-chars="778">Trojrozměrný organismus žije v&nbsp;našem světě, vymezeném pro­storem R3, tak dlouho, dokud trvá průnik částic čtyřrozměrného organismu mezi částmi prostoru R4 + R4&nbsp;–. Smrt znamená definitivní přechod do&nbsp;R4&nbsp;–. To, co&nbsp;zbývá v&nbsp;prostoru R3, mrtvé tělo, je&nbsp;výsledkem minulé interakce obou prostorů. Jeho molekuly se&nbsp;časem rozptýlí a&nbsp;stanou se&nbsp;součástí anorganické přírody až&nbsp;do&nbsp;té&nbsp;doby, než budou zapojeny do&nbsp;dalšího difúzního děje. Lze to&nbsp;přirovnat v&nbsp;našem trojrozměrném světě např. k&nbsp;rentgenovému obrazu, vznikajícímu interakcí rentgenového záření s&nbsp;molekulami fluoreskující látky štítu. Skončí-li emise (trojrozměrného) kužele rtg paprsků, pronikajících stínítkem štítu, zhasne obraz na&nbsp;tak dlouho, než opět dojde k&nbsp;interakci nového svazku paprsků s&nbsp;molekulami fluoreskujícího nátěru.</span></p>
          <p class="chunk" data-nb-ref-number="219" data-nb-words="72" data-nb-chars="454"><span class="idea" data-nb-ref-number="220" id="idea220" data-nb-words="72" data-nb-chars="454">Borůvka a&nbsp;Herčík nepodlehli idealistické představě o&nbsp;prostoru R4 + jako o&nbsp;místě, v&nbsp;němž by&nbsp;bylo všechno životní dění předem dáno&nbsp;– naopak zdůrazňují vzájemné dialektické ovlivňování čtyřrozměrných organismů podmínkami v&nbsp;prostoru R3 a&nbsp;snad i&nbsp;(nám zcela neznámými ději) v&nbsp;prostoru R4, který sám může být&nbsp;– ale tak dalece již nebudeme původní myšlenkový model obou autorů komplikovat&nbsp;– místem průniku a&nbsp;difúze „čehosi“ z&nbsp;řádově složitějších prostorů R5 atd.</span></p>
          <p class="chunk" data-nb-ref-number="220" data-nb-words="71" data-nb-chars="531"><span class="idea" data-nb-ref-number="221" id="idea221" data-nb-words="71" data-nb-chars="531">Přijali-li bychom tento model jako pracovní hypotézu, shledáme, že&nbsp;jeho jedinou stránkou, přístupnou exaktnímu zkoumání, je&nbsp;vlastní průnik čtyřrozměrných organismů „naším“ trojrozměrným světem, jehož dynamika je&nbsp;určována tzv. růstovou křivkou a&nbsp;průběhem stárnutí všeho živého. Zde je&nbsp;ostatně stéblo, jehož bychom se&nbsp;mohli matematicky i&nbsp;biologicky zachytit při dalších nespekulativních úvahách o&nbsp;hledání zákonitostí, snad se&nbsp;blížících nebo shodných se&nbsp;zákonitostmi fyzikální difúze hmoty hmotou, pohybu plazmy v&nbsp;pevných hmotách atd.</span></p>
          <p class="chunk" data-nb-ref-number="221" data-nb-words="86" data-nb-chars="643"><span class="idea" data-nb-ref-number="222" id="idea222" data-nb-words="86" data-nb-chars="643">Oba autoři podotýkají, že&nbsp;jejich myšlenkový model umožňuje nerozporné a&nbsp;z&nbsp;fyzikálního a&nbsp;biologického hlediska přijatelné vysvětlení „pozadí“ rozličných dějů, např. principu dědičnosti, mimořádného čichového smyslu některých zvířat a&nbsp;způsobu jejich dorozumívání, vztahů mezi tělesnými a&nbsp;duševními stavy, imunobiologických reakcí při auto- i&nbsp;heterotransplantacích, některých nemocí a&nbsp;náhlých úmrtí; a&nbsp;ovšem i&nbsp;jevů, zkoumaných psychotronikou, přinášející až&nbsp;dosud kolem pětatřiceti různých variant vysvětlení (např. telepatie). V&nbsp;prostoru R4 a&nbsp;v&nbsp;jeho projekci do&nbsp;prostoru R3 by&nbsp;bylo možné tyto fenomény vysvětlit i&nbsp;matematicky bez valných obtíží.</span></p>
          <p class="chunk" data-nb-ref-number="222" data-nb-words="52" data-nb-chars="414"><span class="idea" data-nb-ref-number="223" id="idea223" data-nb-words="52" data-nb-chars="414">(Podotýkám, že&nbsp;se&nbsp;při lektoraci setkala zmíněná teorie i&nbsp;s&nbsp;prud­kým odporem jako exhibice matematické symboliky bez fyzikálního obsahu, vylučující věcnou polemiku. Ponechávám na&nbsp;čtenáři, aby zaujal vlastní stanovisko, prosím jen o&nbsp;rozlišování a&nbsp;nezaměňování obvykle nepochopeného časoprostoru s&nbsp;prostory vícerozměrnými, z&nbsp;nichž každý n-rozměrný prostor nutně obsahuje nekonečné množství prostorů (n–1)-rozměrných).</span></p>
          <p class="chunk" data-nb-ref-number="223" data-nb-words="59" data-nb-chars="454"><span class="idea" data-nb-ref-number="224" id="idea224" data-nb-words="59" data-nb-chars="454">Borůvkův a&nbsp;Herčíkův model nezůstal osamocený. Celá řada dalších vědců uveřejnila nepochybně nezávisle na&nbsp;citované práci, která v&nbsp;tísnivých podmínkách II. světové války nezískala mezinárodní publicitu a&nbsp;není ani, pokud vím, citována, podobné úvahy. Ty&nbsp;připouštějí interakci našeho smyslového světa s&nbsp;neméně reálnými podmínkami vícedimenzionálních prostorů, případně našeho biologického nebo fyzikálního času s&nbsp;časy jinými, se&nbsp;všemi vyplývajícími důsledky.</span></p>
          <p class="chunk" data-nb-ref-number="224" data-nb-words="54" data-nb-chars="428"><span class="idea" data-nb-ref-number="225" id="idea225" data-nb-words="54" data-nb-chars="428">Anglický teoretický fyzik Herbert, předsvědčivý zastánce reálnosti psychotroniky vůbec a&nbsp;telekinetických fenoménů zvláště (vede laboratoř parafyzikálních výzkumů a&nbsp;vydává časopis <em>The Journal of&nbsp;the Paraphysics</em>), navrhuje pro skupiny jevů, mezi něž bychom mohli patrně zahrnout i&nbsp;některé případy nevysvětlených a&nbsp;na úrovni našich dnešních vědomostí dosud nevysvětlitelných zmizení, velmi odvážné a&nbsp;nesporně vzrušující vysvětlení.</span></p>
          <p class="chunk" data-nb-ref-number="225" data-nb-words="257" data-nb-chars="1852"><span class="idea" data-nb-ref-number="226" id="idea226" data-nb-words="257" data-nb-chars="1852">Tvrdí totiž, že&nbsp;nelze prostě na&nbsp;základě fyzikálních zákonitostí, nutně platících jak ve&nbsp;světě „všedního dne“, tak v&nbsp;jistě nevšedním světě psychotroniky, vysvětlit některé případy telekineze, ač&nbsp;byly dobře doložené. Telekineze menších, lépe řečeno méně hmotných objektů, je&nbsp;fyzikálně přístupně vysvětlena, předpokládáme-li i&nbsp;sotva pozorovatelnou konverzi tepelné energie (např. v&nbsp;místnosti o&nbsp;1/20 °C), způsobenou nám neznámým mechanismem, v&nbsp;energii mechanickou, případně zvýšení stavu napětí nebo potencionální energie v&nbsp;dosud rovněž neznámém silovém poli, ovladatelném za&nbsp;normálních i&nbsp;mimořádných okolností centrální nervovou soustavou. Pro vysvětlení telekineze hmotnějších objektů navrhuje Herbert hypotézu transferu fyzikální energie z&nbsp;jiného vesmíru, uloženého v&nbsp;hyperprostoru, v&nbsp;jiné dimenzi. Tato myšlenka není tak sebevražedně odvážná, jak by&nbsp;se&nbsp;snad na&nbsp;první pohled zdálo. Jaderná fyzika i&nbsp;astronomie dnes dedukují mnohé své úvahy na&nbsp;podkladě tzv. ideálních experimentů ve&nbsp;vícerozměrném prostoru a&nbsp;dosahují tím velmi praktických výsledků. Je&nbsp;to&nbsp;mimo jiné důkazem oprávněnosti prohlášení A. N. Whiteheada: „Nyní je&nbsp;plně přijat za&nbsp;správný paradox, že&nbsp;krajní abstrakce jsou pravé zbraně, jimiž ovládáme naši myšlenku a&nbsp;konkrétní skutečnost.“ Dalším nepřímým argumentem pro možnost takového transferu mezi dvěma názorně nepředstavitelně komunikujícími vesmíry je&nbsp;ostatně i&nbsp;již zmíněná a&nbsp;rozvíjející se&nbsp;fyzika černých a&nbsp;bílých děr, o&nbsp;nichž bylo napsáno dost i&nbsp;v&nbsp;populární literatuře a&nbsp;která, alespoň v&nbsp;hypotézách některých badatelů, takový transfer hmoty a&nbsp;energie nejen předpokládá, ale nabízí jím i&nbsp;jedno z&nbsp;východisek, obcházejících zdánlivě nevyhnutelnou tepelnou nebo entropickou smrt námi pozorovaného vesmíru. Potud by&nbsp;tedy bylo vše jakžtakž střízlivé a&nbsp;– bude-li vědou uznána realita telekineze jako fyzikálního jevu&nbsp;– nijak zvlášť mimořádné.</span></p>
          <p class="chunk" data-nb-ref-number="226" data-nb-words="148" data-nb-chars="1066"><span class="idea" data-nb-ref-number="227" id="idea227" data-nb-words="148" data-nb-chars="1066">Herbert však jde ve&nbsp;svých vývodech dál, řekl bych až&nbsp;na&nbsp;hranice šoku: síly, pohybující velmi těžkými předměty, nemohou být vybuzeny akcí centrálního nervového systému samotného subjektu, byť by&nbsp;i&nbsp;mohla způsobovat místní „časoprostorové zvrásnění“, a&nbsp;interakcí mezi přítomnými a&nbsp;za této situace sousedícími hmotami vesmírů A&nbsp;a B&nbsp;vést k&nbsp;měřitelným fyzikálním efektům. Herbert pro tyto „strašidelné“ případy navrhuje jako pracovní hypotézu existenci mimolidských bytostí ve&nbsp;vesmíru B, spojených svou podstatou s&nbsp;hyperprostorem. Nazývá je&nbsp;neutrálně „hypidové“, aby zabránil jakýmkoli asociacím se&nbsp;„strašidly“ či&nbsp;„poltergeisty“ a&nbsp;s&nbsp;nimi souvisejícím emocím. Tito hypidové se&nbsp;podle jeho mínění občas&nbsp;– není jasno, zda je&nbsp;k&nbsp;tomu nezbytná přítomnost člověka či&nbsp;nikoli&nbsp;– energeticky vměšují do&nbsp;našeho vesmíru. A&nbsp;víceméně cílenými akcemi, jejichž fyzikální efekt přesahuje, jak se&nbsp;zdá, možnosti psychokineze navozené některou z&nbsp;nám známých fyzikálních interakcí (silnou interakcí v&nbsp;atomovém jádře, elektromagnetickou interakcí, slabou interakcí neutrin, gravitační interakcí).</span></p>
          <p class="chunk" data-nb-ref-number="227" data-nb-words="83" data-nb-chars="555"><span class="idea" data-nb-ref-number="228" id="idea228" data-nb-words="83" data-nb-chars="555">Otázkou ovšem zůstává, proč by&nbsp;hypidové pro zásahy ze&nbsp;svého hyperprostoru zvolili dost kuriózní „strašení“ ve&nbsp;vytypovaných domech nebo v&nbsp;advokátních kancelářích. Těžko říci. Tak nebo onak se&nbsp;ovšem zase dostáváme nebezpečně blízko panu Charlesu Hoyovi Fortovi, nadšenému sběrateli záhadných zmizení, který bez jakékoli fyzikální erudice a&nbsp;bez pokusů o&nbsp;jejich vysvětlování termíny věd soudil, že&nbsp;si&nbsp;nepozemšťané občas zkrátka na&nbsp;naší planetě zaloví a&nbsp;že se&nbsp;v&nbsp;jejich tenatech tu&nbsp;a&nbsp;tam ocitne i&nbsp;člověk. Zmizení mravence nebo sviště zůstane ovšem nepozorováno…</span></p>
          <p class="chunk" data-nb-ref-number="228" data-nb-words="33" data-nb-chars="240"><span class="idea" data-nb-ref-number="229" id="idea229" data-nb-words="33" data-nb-chars="240">Osobně v&nbsp;hypidy ani lovící nepozemšťany nevěřím, přesto se&nbsp;však domnívám, že&nbsp;cesta za&nbsp;záhadnými zmizeními, která nás nakonec dovedla až&nbsp;k&nbsp;hyperspaciálním prostorům, časovým smyčkám a&nbsp;pozoruhodným myšlenkovým modelům života, nebyla zbytečná.</span></p>
          <p class="chunk" data-nb-ref-number="229" data-nb-words="96" data-nb-chars="719"><span class="idea" data-nb-ref-number="230" id="idea230" data-nb-words="96" data-nb-chars="719">A&nbsp;nejen to&nbsp;– nebyla ani slepá. Světově proslulý teoretický fyzik, profesor moskevské univerzity I. J. Tamm (1895–1971), poctěný Nobelovou cenou, považoval např. za&nbsp;naprosto nezbytný a&nbsp;blízký úkol svého oboru „přestavbu“ kvantové teorie novou teorií, zahrnující další okruh jevů a&nbsp;nerozporně vysvětlující objevená fakta (např. více než 300 elementárních částic) i&nbsp;pozorované jevy (např. vysoké energie malých prostorových drah). Za&nbsp;nejschůdnější cestu považoval pokračování ve&nbsp;směru amerického fyzika Snydera, tvůrce hypotézy čtyřrozměrného impulsového prostoru, názorně zcela nepředstavitelného. Sám Tamm se&nbsp;po&nbsp;této cestě pustil, jak říká, „se střídavým úspěchem“ velmi komplikovaných a&nbsp;obsáhlých matematických operací.</span></p>
          <p class="chunk" data-nb-ref-number="230" data-nb-words="82" data-nb-chars="545"><span class="idea" data-nb-ref-number="231" id="idea231" data-nb-words="82" data-nb-chars="545">Na&nbsp;jiném místě knihy citovaný Einsteinův výrok o&nbsp;složitosti světa, k&nbsp;jehož poznání se&nbsp;můžeme toliko aproximativně přibližovat, objevujíce stále nové a&nbsp;nové jemnosti pohybu hmoty, má&nbsp;obecnou platnost. Doufám, že&nbsp;čtenář autorovi této kapitoly neupře upřímnou snahu o&nbsp;co nejpřirozenější vysvětlení případů, sloužících jako indicie. Část jich byla sprovozena ze&nbsp;světa dobrými argumenty. Část však trvá a&nbsp;dožaduje se&nbsp;vysvětlení. Tušíme v&nbsp;nich jevové stránky dějů, jejichž podstatu dosud neznáme. A&nbsp;to je&nbsp;výzvou nám, lidem, abychom se&nbsp;pustili do&nbsp;díla.</span></p>
          <p class="chunk" data-nb-ref-number="231" data-nb-words="63" data-nb-chars="439"><span class="idea" data-nb-ref-number="232" id="idea232" data-nb-words="63" data-nb-chars="439">Snad i&nbsp;tímto způsobem lze přispět k&nbsp;formování světového názoru jako jedné z&nbsp;nejobecnějších forem sociálního uvědomění, nebo, podle Marxe, praktického i&nbsp;rozumového osvojení si&nbsp;světa. Světový názor je&nbsp;souborem představ, norem a&nbsp;hodnocení, vyjadřujících vztah člověka ke&nbsp;světu a&nbsp;světa k&nbsp;člověku, obzvláště pak vztah člověka k&nbsp;přírodě. Díky soudobé astronomii a&nbsp;jakési revoluci, probíhající v&nbsp;ní, vyvstala řada nových světonázorových problémů.</span></p>
          <p class="chunk" data-nb-ref-number="232" data-nb-words="82" data-nb-chars="656"><span class="idea" data-nb-ref-number="233" id="idea233" data-nb-words="82" data-nb-chars="656">Nejde jen o&nbsp;rozšíření hranic námi pozorovatelného vesmíru, umožňující přenést zájem ze&nbsp;sluneční soustavy a&nbsp;Galaxie na&nbsp;Metagalaxii, nejde jen o&nbsp;objevy nových vlastností dávno známých objektů a&nbsp;o&nbsp;objevy objektů nových s&nbsp;překvapujícími až&nbsp;fantastickými fyzikálními charakteristikami, především objektů nestacionárních. Stále zřetelněji se&nbsp;nám rýsuje obraz vesmíru dynamického, nestacionárního, relativistického v&nbsp;zakřiveném prostoru, možná konečném, možná nekonečném, nehomogenního a&nbsp;neizotropního. Nekonečně složitějšího, než jak si&nbsp;představovaly kosmologické modely v&nbsp;prvních etapách rozvoje relativistické kosmologie, snažící se&nbsp;v&nbsp;nich o&nbsp;vlastní zobecnění.</span></p>
          <p class="chunk" data-nb-ref-number="233" data-nb-words="124" data-nb-chars="926"><span class="idea" data-nb-ref-number="234" id="idea234" data-nb-words="124" data-nb-chars="926">Zdá se, že&nbsp;bude úkolem materialistické dialektiky pokračovat v&nbsp;cestě, nastoupené zakladateli relativistické kosmologie, kteří se&nbsp;sami posléze zalekli svých výsledků; Albert Einstein označil závěr o&nbsp;nestacionárnosti vesmíru za&nbsp;„podezřelý“, E. Hubble, objevitel zákonitostí „rudého posuvu“ se&nbsp;domníval, že&nbsp;se&nbsp;v&nbsp;rozporu s&nbsp;jeho vlastními výsledky Metagalaxie nerozpíná. Chápali, že&nbsp;pokračovat v&nbsp;cestě znamená definitivně rozmetat veškeré kreacionistické názory, a&nbsp;světový názor, odrážející nezbytně uvědomění sociálních tříd a&nbsp;skupin, jim zabránil učinit další krok. Zvolna si&nbsp;získává půdu i&nbsp;zcela nový pohled na&nbsp;definování vesmíru nikoli již jako aristotelské totality všech věcí, ale jako totality všeho existujícího z&nbsp;hlediska určitého stupně poznání a&nbsp;praxe, s&nbsp;připuštěním možnosti, že&nbsp;vedle naší Metagalaxie existují vesmíry jiné, autonomní nebo kvazi­autonomní a&nbsp;s&nbsp;nejrůznějšími, možná svrchovaně překvapujícími vlastnostmi.</span></p>
          <p class="chunk" data-nb-ref-number="234" data-nb-words="163" data-nb-chars="1154"><span class="idea" data-nb-ref-number="235" id="idea235" data-nb-words="163" data-nb-chars="1154">Všemi těmito problémy se&nbsp;zabývají proslulí sovětští astronomové a&nbsp;kosmologové V. A. Ambarcumjan a&nbsp;V. V. Kazjutinskij v&nbsp;neobyčejně závažném pojednání Revoluce v&nbsp;soudobé astronomii a&nbsp;problémy světového názoru (informační bulletin problémové komise představitelů akademií věd socialistických zemí <em>Otázky ideologického boje v&nbsp;souvislosti s&nbsp;existencí dvou světových soustav</em>, Praha 1975, č.&nbsp;5, 61–86, zkráceně <em>Kosmické rozhledy</em> 1976, č. 3–4, 101–108). Cituji doslova: „Obohacuje se&nbsp;též stará myšlenka o&nbsp;mnohosti světů, vyslovená již starověkými mysliteli; nyní však nejde o&nbsp;mnohost světů ve&nbsp;vesmíru, ale o&nbsp;<em>mnohost samotných vesmírů</em>. Samozřejmě všechny tyto četné vesmíry (kromě našeho vlastního) jsou doposud jen hypotetickými objekty. Avšak skutečnost, že&nbsp;je&nbsp;můžeme myšleně konstruovat na&nbsp;základě teoretické fyziky, nás opravňuje zabývat se&nbsp;ideou o&nbsp;mnohosti světů zcela vážně. Tato myšlenka si&nbsp;v&nbsp;současné době sice pomalu, ale neustále probojovává svou pozici jako jedna z&nbsp;nejpodstatnějších složek přírodovědného obrazu světa. Konečné řešení dilematu ‚jeden svět nebo mnoho světů‘ však mohou dát jen empirické údaje; zatím jde jen o&nbsp;nastolení tohoto problému.</span></p>
          <p class="chunk" data-nb-ref-number="235" data-nb-words="62" data-nb-chars="435"><span class="idea" data-nb-ref-number="236" id="idea236" data-nb-words="62" data-nb-chars="435">Je&nbsp;zřejmé, že&nbsp;toto dilema úzce souvisí s&nbsp;problémem postavení člověka ve&nbsp;vesmíru. Již ve&nbsp;své nejjednodušší variantě, kterou vypracovala relativistická kosmologie&nbsp;– teorii homogenního izotropního vesmíru&nbsp;– jde o&nbsp;další krok na&nbsp;cestě k&nbsp;odstranění antropocentrismu. Jestliže se&nbsp;ukáže, že&nbsp;Metagalaxie není jedinou soustavou, ale jednou z&nbsp;mnoha, naše postavení (ostatně též postavení kterékoli jiné civilizace) ve&nbsp;světě bude ještě skromnější…</span></p>
          <p class="chunk" data-nb-ref-number="236" data-nb-words="26" data-nb-chars="175"><span class="idea" data-nb-ref-number="237" id="idea237" data-nb-words="26" data-nb-chars="175">… Ať&nbsp;se&nbsp;již ukáže kterýkoli z&nbsp;naznačených přístupů jako správný, ani jeden z&nbsp;nich nepřipouští spekulace o&nbsp;existenci nadpřirozených sil jakéhokoli druhu…“ (překlad Z. Pokorný).</span></p>
          <p class="chunk" data-nb-ref-number="237" data-nb-words="7" data-nb-chars="40"><span class="idea" data-nb-ref-number="238" id="idea238" data-nb-words="7" data-nb-chars="40">Není třeba k&nbsp;této kapitole dokládat víc.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./colophon.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>